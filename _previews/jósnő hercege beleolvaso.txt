   ##I.
   Nekem mindig iszonyú mázlim volt, amikor nem volt szerencsém.
   Tulajdonképpen ez a történet errõl szól. Meg hát arról, hogy hogyan lettem szélhámos, csaló, tolvaj, hazaáruló, hullarabló és mindezeken felül, ha közvetetten is, de sokszoros gyilkos. Nos, így együtt nem néz ki valami biztatóan, igaz?
   Ám mégis leírok mindent, nem azoknak, akik olvassák, hanem saját magamnak, mert jó leírva látni a szavakat, a történetet, mely oly furcsán kanyarog, hogy néha magam sem tudom, hogyan és miképp vetõdtem egyik helyrõl a másikra. Hát mondom, leírok mindent, az írott szó szeretetébõl, csak és kizárólag az igazat, és nem zavar, ha utánam már senki sem olvassa, ha messze feledve porlad el a dicsõ korinorisi egyetem porszagú könyvtárának végeláthatatlan polcain, minden más, oly csodás és oly gyorsan elfeledett irattal együtt.
   ##II.
   A legjobb az lesz, ha kora ifjúságom leírásával kezdem a történetet, nem mintha akkor és ott történt volna velem bármi érdekes vagy fontos, de nem szeretném, ha légbõl kapottnak tûnne mesém, aminek se eleje, se veleje, se vége.
   Az Elisszan Szövetség egyik északi tartományában születtem, a várost Fensornak jelölik a térképek, már amelyiken rajta van. Ne szégyellje senki, ha még nem hallott róla. Igazából nem is város, hanem csak kétsornyi faház, körülötte meg olyan hat-nyolcnapi járás mocsár. Illetve elméletileg járás, de talán találóbb lenne azt írnom, hogy hat-nyolc napi sárban dagonyázás, folyondárral és hínárral való küzdés, szúnyoghessegetés és bozótoson való áttörtetés. Már ha valaki ismeri az utat. Ha nem, akkor garantált sárba fulladás.
   Fensort pont ezért úgy is hívják, hogy Mocsárvár, ami persze erõs túlzás, mert nemhogy nem vár, de még városfala sincs. De mondom, papíron Fensor város, méghozzá szabad szövetségi tag, önálló városi tanáccsal, városi földekkel, és parlamenti küldöttel. Még piactartási joga is van, amihez képest apró hiányosság, hogy piactere viszont nincs. Talán ha négyszáz városi polgár él itt, de akkor ebbe már beleszámoltuk azokat is, akik a környezõ mocsárban halásznak, vadásznak, de leginkább csavarognak és rejtõzködnek.
   Igazából az egész város leginkább erre jó, mármint a rejtõzködésre. Ha valaki összetûzésbe keveredik az Elisszan Szövetség törvényeivel, legjobban teszi, ha Mocsárvárba menekül. Már ha bírja a ködöt, a téli fagyokat, a nyári szúnyoginváziót és a sarat. Mert más mókával nem szolgálhat a város, de cserébe itt bárki biztonságban érezheti magát. Szövetségi katonák nem járõröznek a mocsárban, a tanácsnak pedig joga van befogadni bárkit, és élnek is ezzel a joggal, mivel minden munkáskézre szükség van. Meg a régi, mocsárvári szólás is úgy tartja, „az áldás kívülrõl jön, a mocsár meg elnyeli”. És ezt nem képletesen kell érteni.
   Maga a város amúgy nem szolgál sok nevezetességgel. Ha valaki nagyon akar, mondjuk végigsétálhat a fõutcán, aminek találóan az a neve, hogy Utca, lévén az egyetlen. Vagy megcsodálhatja a rönkbõl rakott házak homlokzatát, de a hátsó fertályát már nem, merthogy az cölöpökön áll, derékig érõ vízben. Esetleg megnézheti a városházát.
   Na, igen, van városháza, és ráadásul szép is. Úgy nagyjából derékig kõ, azon felül pedig fa, a tetején pedig van egy csinos, fából faragott kis torony. Az egészet egy Töfting nevû paraszt készítette, akit birkalopásért köröztek, ezért Mocsárvárba menekült, ahol fafaragó mesterként végül elismert városi polgár lett. Jellegzetes helyi sikersztori.
   Nos, talán ennyit szülõvárosomról.
   ##III.
   Én az Utca végében laktam, egy, még a többinél is ócskább kunyhóban, de aztán anyám meghalt, és a tanács tagjai maguk elé kérettek. Illetve felkerestek, mivel a tanácsházát csak ritka, ünnepélyes alkalmakkor nyitották ki, és akkor sem azért, hogy négyesztendõs gyerekeket fogadjanak benne.
    – Hát, szóval meghalt – bólogatott az õsz szakállú Arashel Amarin, akirõl azt mesélték, hogy Elisszan bazárjaiban volt zsebtolvaj, de aztán ide menekült, és tisztes polgárként megõszülve egészen a tanácstagságig vitte.
    – Meg – felelte Ister anyó, hivatásos javasasszony, aki anyámat ápolta, az utolsó két napban el sem mozdulva az ágya mellõl. – Elvitte a láz.
   A három tanácstag, aki befért a házba, értõn bólogatott, a maradék három, akinek már csak az udvaron jutott hely, pipát tömött, és aztán az idõjárásról fecsegtek, meg a másnapi fürjvadászat esélyeit latolgatták.
    – Van valaki, aki a kunyhóra igényt tart? – kérdezte végül az õsz szakállú Arashel Amarin.
    – Azt majd megoldjuk! Érdekesebb kérdés a ruhák. Ejasadin Illiner asszonynak nagyon szép ruhái vannak, egyszer láttam, a ládában tartotta õket, ott ni! – mutatott a ruhásládánkra Firser, helyi születésû halászmester, szintén elismert tanácstag, és nagyot szívott az orrán. – Biztosan nagyon értékesek, és biztosan nem íratott rendes, tanúk által igazolt végrendeletet, azaz…
    – Eh, ne a lánya elõtt! – vágott a szavába a fekete szemû Giratin Ismaret, aki fiatalsága ellenére helyet kapott a tanácsban, lévén egy teljesen valódi kard tulajdonosa, az egyetlené a városban. Ráadásul azt beszélték róla, ért is a fegyverhez, mivel annak idején, amikor a törvény és a rend még nem állt oly nagyon szilárd alapokon az Elisszan Szövetségben, a dédapja még erdei útonállással kereste kenyerét, fegyvere pedig apáról fiúra szállt az azóta fõként csavargásból élõ utódok között. – Az még hagyján, hogy egy temetetlen holttest felett osztozkodunk, de ne a lánya elõtt!
   Hirtelen minden szem rám szegezõdött.
   Én addig az ágy felett ültem, a kicsi kunyhó keresztgerendáján, és négy életévem teljes értetlenségével bámultam az eseményeket meg Arashel Amarin arany nyakláncát, amit a komoly alkalmakkor mindig látványosan kívül hordott mint hatalmának és nagyvilági múltjának ékes bizonyítékát. Most zavartan néztem rájuk vissza, és nem értettem semmit.
   Persze, utólag mondhatnám, tudtam, hogy az életemrõl van szó, átéreztem a helyzet jelentõségét, a nagy tragédiát, anyám halálát, de igazából csak Ister anyó szavai jártak a fejemben, aki elõzõ nap este egy régen élt hõsrõl mesélt nekem esti mesét, de belealudt, így nem tudtam meg a történet végét. És nagyon érdekelt, de ennyi idegen ember elõtt nem mertem megkérdezni. Az õsz Arashel Amarin, a halászmester Firser és a kardforgató Giratin Ismaret, Mocsárvár tanácsának színe-java pedig döntött.
    – Hát meg kéne nézni azokat a ruhákat…
   És megnézték. Kinyitották a ládát, aztán elõszedték a benne õrzött holmikat. Fehérre sápasztotta õket a megdöbbenés. A kicsi, sáros padlójú kunyhóban anyám valódi csipke alsónemûket õrzött, és azokat a széles fazonú, gyönggyel kivarrt brokát izéket, amit a leggazdagabb elisszan hölgyek hordanak. Sokkal késõbb, Korinorisban, az egyetemen egyszer láttam egy elisszan kereskedõasszony bevonulását (fiát látogatta, ha jól emlékszem), akkor nevetésre késztetett az általa hordott ruha ormótlan szabása. Úgy nézett ki benne, mint egy szekrény, a sok hímzés és gyöngy pedig szinte agyonnyomta a törékeny, idõs nõt. Nos, anyám ugyanilyen lehetetlen, nevetséges ruhákat tartott otthon, mocsárvári kunyhónkban, régi élete megmaradt emlékeit.
   A tanácstagok hitetlenkedve nézték a kinyíló ládát, és láttam, ahogy a fiatal Giratin Ismaret az örökösen oldalán hordozott kard után nyúl, talán csak ösztönbõl, mert persze senki sem ragadtatta volna magát erõszakra.
    – Tehát csak igazat mondott az a ribanc Jirsea, Ejasadin gazdag asszony volt – sóhajtott Firser, a halász, és köpött egyet a sáros padlóra
    – Ne nevezd ribancnak Jirseát! – tiltakozott azonnal az ifjú Giratin Ismaret, akit köztudottan gyengéd szálak fûztek Mocsárvár egyetlen hivatásos mindenki asszonyához.
   Ezen még egy picit elcivódtak, én álmosan ásítoztam, és elegem volt az egészbõl, Ister anyó, a javasasszony pedig kihasználva a zûrzavart, gyorsan lelopta anyám ujjáról az általa örökkön viselt, kék kövû gyûrût. Persze ezt akkor nem vettem észre, de sok évvel késõbb visszaadta nekem.
    – Anyádé volt, aki elismert asszony lehetett, de menekülnie kellett Elisszanból. Apádtól kapta ezt a gyûrût, akit te nem ismerhettél, ezt lázálmaiban fecsegte el, amikor ápoltam. Így a te örökséged, hát én neked adom, csak szerezz nekem egy üveg pálinkát, amit megérdemlek, hiszen annyi éven át megõriztem neked – magyarázta színjózanul, én pedig óvatosan megjegyeztem, így is sokat iszik, de nem hagyta magát, hát hoztam neki egy üveg pálinkát, és megkaptam anyám kék köves aranygyûrûjét. Egészen hosszan viseltem is, de az elvesztésére itt nem térnék ki, sokkal késõbb esett az, egészen más körülmények között, amit nem is sejthettem akkor, ott, anyám holtteste mellett, a mocsárvári kunyhónkban, ahol három ember elosztotta az örökségemet.
   Illetve egy ember, az õsz szakállú Arashel Amarin, a tanács legtekintélyesebb tagja, aki kiválóan kiismerte magát a kisváros hatalmi viszonyai között, és így mindig tudott úgy dönteni, hogy azzal mindenki elégedett volt.
    – Nos, úgy látom, egyszerû a megoldás – simította végig õsz szakállát, és a két veszekedõ rögtön elhallgatott, rá figyelt. – Ezek a ruhák igen értékesek, hát vigyáznunk kell, nekünk, Fensor törvényesen választott tanácsának, hogy a jogos tulajdonosuk kezébe kerüljenek. Ez pedig felelõsségteljes munka, így azt javaslom, fizetségképpen a tanács minden tagja válasszon egy ruhadarabot, méghozzá elsõnek a legtekintélyesebb, utána a második és így tovább. Ezenfelül azt javaslom, hogy a hat tanácstag után Ister anyó, városunk megbecsült javasasszonya is válasszon egy ruhadarabot magának, részben mert õ ápolta Ejasadin Illiner asszonyt, részben pedig mert egy jó orvost meg kell becsülni.
    – Helyes, így helyes! – bólogatott a javasasszony elégedetten, és örömében meghúzta az örökösen övében hordott laposüveget.
    – És a maradék? – kérdezte Firser, a halászmester, és gyakorlott szemmel felmérte a zsákmány. A hét ruhadarab kiválasztása után is maradni fog, ha nem is sok.
    – Igen, mi lesz a maradékkal? Azt ki kapja? – vetette bele magát rutinosan az osztozkodásba az ifjú Giratin Ismaret, akiben nem szunnyadt az erdei rabló õsöktõl örökölt vér.
    – Nos, a maradék nem képezheti vita tárgyát. Nyilvánvalón a törvényes örökös, Ejasadin Illiner egyetlen, általunk ismert élõ rokona kapja meg – szögezte le az õsz szakállú Arashel Amarin, majd felnézett rám, a keresztgerendán ücsörgõre. – A holmi maradéka a tied lesz, kicsi Arcsin. Nos, mit szólsz hozzá?
   Mind felnéztek rám, érdeklõdve és kíváncsian, én meg úgy meghökkentem, hogy döbbenetemben elfelejtettem kapaszkodni, és leestem a gerendáról, egyenesen a fejemre, hogy utána még hosszú hetekig nyomtam az ágyat.
   Nos, ez annak az éjszakának a története, amikor meghalt az anyám.
   ##IV.
   Az elkövetkezõ évek sem hoztak semmi érdekes kalandot. Jirsea nevelt, részben mert õ volt anyám egyetlen barátnõje a városban, részben pedig mert neki nagyon tetszettek az örökségemet képezõ ruhák.
    – Ne félj, kicsi Arcsin, megõrzöm neked mindet, de amíg nagyok rád, addig miért ne hordhatnám, nem? – vélekedett, és a városban mindenki elfogadta az érvelést. Egyrészt, mert büszkék voltak rá, hogy a Mocsárvárban dolgozó mindenki asszonya szép és divatos, mint egy gazdag kereskedõ felesége, másrészt elismerték, hogy az én felnevelésem ellenértékeként megérdemli, sõt sokkal többet is érdemelne.
   Nem mintha én nem igyekeztem volna jó gyerek lenni, de hát egy dolog a szándék, és néha egészen más, ami megvalósul belõle.
   Mocsárvárban hamar munkára fogják a gyerekeket, én már anyám halálát követõ nyáron hálót fontam. Nagyjából két hétig, mert akkor Firser, a halászmester felkereste Jirsea nevelõanyámat, és közölte vele, hogy többet látni sem akar.
    – Az a kis béka ügyetlenebb, mint egy cickány. A fiam hosszú hálóját már megint keresztcsomókkal csinálta meg.
    – No, kicsit szórakozott.
    – De annyira, hogy összekeveri a jobb kezét a ballal?
    – Még tanul! – mentegetett nevelõanyám.
    – Hát tanuljon, de mást! – mondta ki rám az ítéletet a halászmester, és többet nem kellett hálót foltoznom.
   Én nem bántam, mert borzalmasan unalmasnak találtam, nevelõanyám pedig megpróbált más hasznos elfoglaltságot találni nekem. Így sajnálatos módon kiderült, hogy nem tudok varrni (állandóan összeszurkáltam az ujjam), hogy képtelen vagyok vigyázni a tûzre (elaludtam, szavamra, véletlenül!), ráadásul a többi gyerek is állandóan gúnyolt. Én voltam az utolsó közöttük kavicsdobálásban, a kirakott játék kacsát képtelen voltam egylépésnyi távolságnál messzebbrõl eltalálni, ellenben a hátam mögötti, a város büszkeségét képezõ egyetlen üvegablakot bedobtam, hogy pici szilánkokra tört.
   Még úszni sem voltam képes megtanulni, pedig én voltam az, aki leggyakrabban belepottyant a vízbe, csónakból és a keskeny pallókról is, amik a közeli kis szigeteket kötötték össze. Mindig a többieknek kellett kimenteni, és ráadásul ezen esetek után hosszan köhögtem és betegeskedtem, Ister anyó bõ kézzel pazarolta rám értékes és ritka gyógyszereit.
   Õ ezt szívesen tette, de a város legtöbb polgára határozottan sorscsapásnak tartott, egyesek azt beszélték, anyám áll bosszút rajtam keresztül Mocsárváron, amiért nem adták meg neki a megfelelõ tiszteletet.
   – Mert elismert asszony volt a te anyád, és nyilván az apád is gazdag, tanult ember lehetett, csak nem engedték õket egybekelni, ezért születtél itt, a mocsárban, tiltott szerelem egyetlen gyümölcse – magyarázta gyakorta Ister anyó, akinek zord külseje romantikus szívet takart.
   Mondom, nevelõanyámat leszámítva õ volt az egyetlen, aki kifejezetten kedvelt. Anyám halála után is õ ápolt, míg agyrázkódással nyomtam az ágyat, meg minden télen, amikor rám jött a köhögés, és nyáron is, amikor lázat kaptam a mocsár rossz páráitól. Gyógyteákat itatott velem, borogatta a homlokom, és közben hosszú mesékkel szórakoztatott, amiket imádtam. Õ jött rá leghamarabb, hogy elképesztõ esetlenségem mellett egyvalamihez végtelen tehetségem van: könnyedén, pillanatok alatt, kapásból képes voltam megtanulni bármit, aminek semmi, de semmi gyakorlati jelentõsége nem volt, amit nem lehetett felhasználni, és amire semmi szükségem nem lehetett az életben.
    – Te mesemondónak születtél, kicsi lány! – rázta a fejét egyszer, amikor kicsit dadogva, ám hiba nélkül visszamondtam neki a nagyszerû Holbirmor hosszú vándorlásáról szóló saga kétszáz versszakát, amit csak egyetlenegyszer hallottam tõle.
   És mivel szívén viselte a sorsom, hát megpróbált megtanítani a mesemondás jeles mesterségére. Persze kudarcot vallott. Nem azzal volt baj, hogy ne tudtam volna megtanulni a meséket (bármi elsõ hallásra megragadt a fejemben, ami versbe volt szedve), hanem az elõadás. Ha verset vagy sagát mondtam, mindig elkezdtem dadogni. Amúgy soha, de ha két embernél több figyelt rám, esetleg elvárták tõlem, hogy szépen beszéljek, menthetetlenül összegabalyodtak a szavaim, felnõtt társaságban meg kifejezetten nem mertem beszélni, hogy a nagy többség egyszerûen gyengeelméjûnek tartott, aki nem tud két szót egyben kinyögni. Így Ister anyó felhagyott azzal, hogy mesemondónak neveljen, helyette megpróbálta a javasasszonyi szakma fortélyait megtanítani nekem.
   Hamarosan segíthettem neki egyszerû eseteknél, vagy olyan alkalmakkor, amikor õ részeg mámorát aludta ki. Megjegyzem, ilyesmi gyakran történt vele. Nagyjából kétszer helyettesítettem is, de aztán egy egyszerû meghûlésre kért kamillateát összekevertem a ribizlimákonnyal, minek következtében a páciens lila habot köhögött fel napokig, én pedig megmenekültem a javasasszonyi pályától.
    – Talán jobb lenne, ha a nevelõanyja munkáját követné – vélekedtek egyesek. – Ronda kis béka, de még szép lánnyá serdülhet – reménykedtek, persze hiába. Talán mondanom se kell, nem serdültem szép lánnyá. Ám nem ezért nem lettem mindenki asszonya, hanem mert Jirsea nevelõanyám szigorúan tiltakozott.
    – Nem, anyád nekem jó barátnõm volt, az egyetlen, aki tudott mûvelten társalogni ebben a városban, és tanult asszony volt ezenfelül is, hát elõbb neked is tanulnod kell, hogy veled méltóképpen folytatódhassék az õ élete, és csak utána keresünk majd neked valami munkát – közölte velem egy napon megfellebbezhetetlen döntését, és elõvette az örökségem ládájából azt a pár könyvet, amire anyám halálának az éjszakáján senki sem tért ki, pedig már akkor ott lapultak a gyönggyel kivarrt ruhák alatt, és azóta is békésen feküdtek a láda fenekén.
   Kicsit ugyan megrágták az egerek, de még nekik sem ízlettek, így nagyjából épen kaptam meg õket. Na, pár klasszikus elisszan regény, a Hullócsillagok, a Viharos tánc meg még két verseskötet. A városban senki sem olvasta még õket, én viszont nagyon élveztem. Különösen a Viharos táncból azt a jelenetet, amikor az ifjú parlamenti képviselõ feladja vagyonát, pozícióját és karrierjét, hogy szerelmesével együtt élhessen. Jó, jó, így utólag borzalmasan giccses, de nekem, ott, tizenévesen nagyon tetszett. Rongyosra olvastam.
   De ez sem adott semmi utalást arra, hogy mivel fogom én majd hasznossá tenni magamat Mocsárvárban.
    – Senki és semmi ez a lány, ügyetlen, haszontalan, a sors átka – magyarázta egyszer a város egyetlen kocsmárosa, a város egyetlen kocsmájának egyetlen asztalánál állva, és töltött egy új pohárral Ister anyónak.
    – Gondolod? – kérdezett vissza hunyorogva Bo, összeaszott kis öregember, aki egy személyben volt városi írnok, tanítómester, meg a városházát is õ takarította, minden újhold napján, és megsimogatta mogyoróbarna, szigorú copfba fogott tincseimet. – Ez a lány fél hónap alatt megtanult írni, bár borzalmas pacákat ejt, de gyorsan olvas. A daloskönyvemet egy hét alatt elolvasta, és közben fejbõl megtanulta a benne lévõ verseket.
    – Írnoknak nem adom, azok mind fiatalon megvakulnak a nagy körmölésben! – rikácsolta Ister anyó, és tíz karommal ragadott magához.
    – Írnok nem is lehet. Bo mondja, hogy csupa paca az írása, és én is láttam egyszer, elolvashatatlan macskakaparás az! – csillapította a kocsmáros, és a másik két halász, aki még az asztalnál ült, helyeslõen bólogatott.
    – El kéne zavarni – jelentette ki az egyik, majd söröskupája felett kérdõn nézett körbe, ki az, aki kételkedni mer szavai igazságában?
   Volt ilyen.
    – Mégis hova, te tahó paraszt? – dohogta Ister anyó, vörös orral, könnyezõ szemekkel. – Mi lesz az én pici kincsemmel, Arcsin kis bocimmal? Aki már itt se kell, az vajon hol talál magának helyet?
   Pici csend lett, aztán Bo, az írnok adta meg a választ:
    – Valami egyetemre kéne mennie.
   Nagy csend lett.
    – Izé, az mi? – kérdeztem, megfelelõ mennyiségû bátorságot összegyûjtve a hosszú, nyilvános megszólaláshoz.
    – Az egy hely, ahol sok a könyv, az emberek csak olvasnak, és sokat tanulnak – válaszolta az írnok, elõttem pedig szavai nyomán felderengett a csodák földje.
    – Izé, hogy juthatnék oda?
    – Nos, az sok pénzbe kerül – tért ki a válasz elõl Bo, és annyi bátorságom nem volt, hogy még egy harmadik kérdést is meg merjek reszkírozni.
   De másnap merészen odaálltam nevelõanyám elé, és elõadtam, hogy dolgozni szeretnék, hogy annyi pénzt keressek, hogy egyetemre mehessek.
    – Te komplett hülye vagy! – vélte õ prózaian, de végül beleegyezett. Másnap már a kocsmában segítettem mosogatni, de a második eltört tányér után kirúgtak. Aztán jött egy gyors és dicstelen kaland a mosónõ mellett, majd egy kétségbeesett kísérlet a csónakjavító mesternél, és ezzel véget is ért a nagy fellángolás.
   A városban az utolsó reménykedõk is feladták, hogy rendes ember leszek, én pedig egyedül maradtam regényhõseimmel, és álmodoztam azokon a ritka, nyári éjszakákon, amikor a mocsár párapamacsai mögött felderengtek a csillagok, hogy én vagyok az ifjú képviselõ, vagy én vagyok a szerelmese, de leginkább hogy én vagyok Hajnal, a Hullócsillagok hõsnõje, aki inkább megvakul, de nem adja fel. Ám ezek csak álmok voltak, helyük szigorúan a padlás, ahol lestem az eget, idejük az éjszaka, mert napközben inkább csak hányódtam, és régi sagák nagyszerû hõseirõl mormoltam versszakokat, amikor magányosan csatangoltam a városban, és a környék sarában, amit nagyon utáltam, de még inkább féltem a mocsáron túli nagyvilágtól.
   Legyünk õszinték, ha rajtam áll, sosem hagyom el Mocsárvárat.
   ##V.
   Olyan tizenhárom éves lehettem, talán kicsivel több, amikor elõször felborult körülöttem a világ. Persze nem nagy égzengéssel kezdõdött, sehol egy földbe vágó villám, mint a nagy, hõsi eposzokban, az egész teljesen békésen és unottan indult, mint a legtöbb nagy változás. Hírt kaptunk, hogy szövetségi vizsgálóbiztos érkezik, hogy felmérje, „Fensor városa megfelelõ mértékben gondoskodik-e a rábízott erdõkrõl, azok vadban gazdagok-e, és valóban alkalmasak-e vadászatok rendezésére, amint az az adományozó szerzõdésben lefektetve van”.
   Nos, a levélben említett „erdõ” nem volt több pár sáros bozótosnál, és persze teljesen alkalmas volt vadászatokra, amennyiben ez alatt azt értjük, hogy valaki felszáll egy kéregcsónakra, icipicire összehúzza magát, hogy elférjen a bokrok tüskés ágai alatt, és megelégszik egy pár fürjjel és vadkacsával mint vadászzsákmánnyal. Mondom, remek volt mindannak, aki gyûjti a cickánytrófeát, amibõl igazán nagyokat nevelt a mocsár a város környékén, de – szomorú tény – más nagyvaddal nem szolgálhattunk.
   – Nyilvánvaló, hogy ez csak ürügy! – dühöngött Giratin Ismaret, erdei rablók leszármazottja, aki az eltelt évek alatt kicsit pocakosabb lett, de fekete szeme még mindig fényesen villogott, és még mindig oszlopos tagja volt a tanácsnak.
   Titkos gyûlésre jöttek össze aznap, õ meg az õsz Arashel Amarin és Firser, a halászmester, nevelõanyám házában, aki akkor ugyan még mindig mindenki asszonya volt, de egyre inkább csak Giratin Ismareté, akit gyengéd érzelmek fûztek hozzá, és aki ezért egyszer megverte a halászmestert, szerelemféltésbõl, ami, tekintve nevelõanyám foglalkozását, egészen hülyén hatott, de hát furcsa dolgokat hoz néha az élet. Talán mondanom sem kell, hogy a két férfi komoly fenntartásokkal kezelte egymást attól a naptól kezdve, dühösen méregették a másikat, ha találkoztak az Utcán, a Kocsmában, vagy akár nevelõanyám házában, titkos tanácsgyûlésen.
   Én akkor ismétlem, tizenhárom éves voltam, reménytelenül szerelmes Giratin Ismaretbe, és a padlás padlóján felhalmozódott porba hasalva hallgattam ki minden szót, mik elhagyták szépséges ajkait, és a pallók illesztései mentén lestem daliás alakját, fekete üstökét, mely úgy koronázta meg délceg termetét, mint ecetfa õrzi magasan a lombját, messze az emberek feje fölött. Mondom, tizenhárom éves voltam, szerelmes, és fejbõl tudtam a Viharos tánc címû regény azon fejezetét, amiben az ifjú képviselõ lemond vagyonáról, pozíciójáról és karrierjérõl, hogy a szeretett lánnyal élhessen.
    – Ez csak indok, nem az erdõk miatt jön a nyakunkra ez a szövetségi vizsgálóbiztos – ismételte a szeretett férfi, mintha maguk a történelem nagy hõsei szóltak volna a szájával.
    – Akkor mi az igazi ok? Gondolod, hogy a város vagyonát akarják megnyirbálni? Szavamra, azt az erdõnek gúnyolt bozótost odaadnám, könnycsepp nélkül – vélekedett az õsz Arashel Amarin, mire a halászmester nagyot köpött a sáros padlóra.
    – Fenéket! Az a mocsár a legjobb csíkhalazó! Utálnám, ha innentõl csak orvhalászni lehetne!
    – Nos, pedig egészen könnyen sor kerülhet rá, hogy elveszik – magyarázta imádatom tárgya, nagyjából pont alattam, és mégis, oly végtelen messzeségben tõlem. – Papír szerint nekünk vigyázni kéne, hogy vadászható legyen, és legyen benne nagyvad, ha ezt elmulasztjuk, a parlament visszaveszi az erdõt. És lássuk be, jelen esetben joggal.
    – De azt mondod, ez csak indok – túrt õsz szakállába Arashel Amarin. – Vajon mi lehet az igazi ok?
    – Biztosan egy szökevényt keresnek – szólt közbe nevelõanyám, aki hársteát szolgált fel a férfiaknak, szép, mázas cserépkupákban, mézzel.
    – Eh, bolond asszony, ne szólj közbe! – legyintett ingerülten Firser, a halász, aminek egyenes következményeként az általam imádott férfi védelmébe vette az általa imádott asszonyt, aki, jaj, nem én voltam!
    – Jirsea okos nõ. Mondd, miért hiszed, hogy valaki szökevényt keresnek?
    – Mi mást? Mocsárvárban réges-régen nem volt semmi, ami felkeltette volna a mi fényes szövetségi kormányunk figyelmét, több mint tíz éve felénk se nézett senki a nagy Elisszanból. Valami megváltozott, hogy most ideküldenek egy embert, és ugyan mi változott volna itt? Csak egy dolgot tudok elképzelni, hogy valakit kerestetnek, aki nemrég idemenekült.
    – Kikre gondolsz? Talán azokra a délrõl való pásztorfiúkra, akik tavaly nyáron jöttek?
    – Talán õk, talán más, aki már régebben van itt, de csak most jutott a nagykutyák eszébe, hogy kerestessék, hogy itt kerestessék – legyintett nevelõanyám, aztán leült a férfiak közé, akik egyáltalán nem bánták jelenlétét a nagyon titkos tanácsülésen, mert mindenki asszonya volt, hát a város dolgai éppúgy tartoztak rá, mintha férjének viselt dolgait hallgatta volna. És egyébként is, kellett valaki, aki felügyeli a tüzet.
    – Jó, tegyük fel, valakit el akarnak vinni. Mit tehetünk mi akkor?
    – Öljük meg a vizsgálóbiztost! – dobta be Giratin Ismaret, régi erdeirabló-família leszármazottja.
   Én, odafent, a padláson, beleborzongtam az ötlet félelmetességébe. Embert ölni! Gyilkolni! Ó, akkor, abban a pillanatban lettem volna olyan bolond, hogy fegyvert ragadjak, bár nem tudtam, azt hogyan kell forgatni, de öltem volna, mert az olyan megborzongató, romantikus, és mert a szeretett férfi mondta. Vak voltam, hisz a szerelem vak, de szerencsére odalent volt néhány józan ember is.
    – A gyilkosság nem megoldás – rázta a fejét nevelõanyám, gyakorlatias asszony a tanácstagok között. – Ha meghal, akkor a parlament újabb embert küld, vagy valószínûbben egy egész vizsgálóbizottságot, akik a végén lecsukják a fél tanácsot, illetve ha a gyilkossági ügy mellett vetnek egy pillantást az adózási jegyzõkönyvekre is, akkor a fél várost.
    – Ha valaki értéktelen embert keres, hát ki is adhatjuk… – vélekedett óvatosan Firser, a halászmester, az õsz Arashel Amarin torkolta le.
    – Nem adunk ki senkit! A város jogaiból nem engedünk, mert elég, ha ma a kisujjunkat nyújtjuk, és holnap azt vesszük észre, hogy a nyakunkra ültettek egy kormányzót, aki még azt is felügyeli, hogy ki mennyi ideig végzi a dolgát a bozótban.
    – Jó lenne tudni, ki kell nekik, mert akkor az illetõ tehetne egy szép, hosszú kirándulást a mocsárban, és ugye ha nem találkozik azzal a parlamenti biztossal, akkor nem is vihetik el… – morfondírozott állát simogatva a délceg Giratin Ismaret, az egyszerû, bár talán nem teljesen egyenes megoldások híve.
    – Hát akkor valaki menjen elé, és igyekezzen megtudni, kit keres – vélekedett mindenki asszonya. – A megbízólevelében biztosan meg van említve az illetõ.
    – Ugyan kinek mutatja meg a megbízólevelét! – morogta Firser, a halászmester, és ismét Giratin Ismaret védte meg nevelõanyámat.
    – Nyilván senkinek, de hát nem is kell engedélyt kérni tõle. El is lehet lopni.
    – Jó ötlet, de be kell látnod, nem egyszerû kirabolni egy vizsgálóbiztost – csóválta a fejét a vén Arashel Amarin, aki elaggott zsebtolvajként valóban a kérdés szakértõjének tarthatta magát. – Persze, amíg alszik, talán be lehetne lopódzni a szobájába, már ha a fogadós is be van avatva, és el lehetne olvasni azt a papírt. Nyom nem maradna, hiszen nem kell elvenni tõle semmit… – tette még hozzá, és õsz szakállába túrt, mélyen belegondolva a lehetõségekbe.
    – Végül is, még van legalább egy hetünk, mire ideér. Valakit elé lehetne küldeni azzal az indokkal, hogy kell egy helyi vezetõ a mocsáron való átkeléshez. Még hálás is lenne érte – bólintott rá az én szerelmem, aki nem is volt az én szerelmem, és utána még hosszan beszéltek a férfiak alattam, latolgatták a lehetõségeket, én pedig elaludtam a kényelmetlen deszkákon, a megnyugtató hangok zsongását hallgatva, és csak késõ este ébredtem fel, kocogtam le elgémberedett tagokkal, folyamatosan prüszkölve a hidegtõl és a beszuszogott portól.
   ##VI.
   A következõ héten felbolydult az egész város. Eltûntek a bejelentetlen halászcsónakok, az emberek felszámolták az engedély nélküli iparosmûhelyeket, Bo, az írnok pedig soron kívül kitakarította a tanácsházát, illetve fél éjszakákon át görnyedt az adózási jegyzõkönyvek felett, és megkísérelte õket szalonképessé hamisítani. A hét végén pedig megérkezett a hír, hogy tulajdonképpen kit is keres rajtunk a nagy Elisszan.
   Aznap este nem nálunk volt a titkos tanácsülés, hanem a kocsmában, pardon, a Kocsmában, az egyetlen asztal mellett, és ott volt Mocsárvár apraja és nagyja, kivéve én, aki egyedüliként a városban találtam magamnak érdekesebb elfoglaltságot a sorsfordító vizsgálóbiztosi látogatásra való készülésnél; a Hullócsillagokat olvastam, akkor nagyjából századszorra. Nevelõanyám késõ este ért haza, teljesen kipirosodva és rekedten, nyilván éles hangon folyt a vita, hársteát fõzött magának, és mellesleg sírva ölelgetett, én meg nem értettem.
   Másnap reggel pedig bevonult hozzánk az egész tanács. Nagyon ünnepélyesek voltak, az õsz Arashel Amarin kabátján kívül viselte aranyláncát, Firser halászmester szagolhatóan megmosakodott, egyedül Giratin Ismaret nem tett semmit, amivel kiemelte volna a helyzet komolyságát, mégis leginkább õt néztem. Nevelõanyám teát kínált nekik, és leültette õket, hármójukat, a másik három tanácstagnak nem jutott szék, így õk a falak mentén álltak, szótlanul és nagyon idétlenül mosolyogva.
    – Á, milyen szépen megnõtt a mi kis Arcsink – nézett rám már rögtön a köszönések után az õsz hajú Arashel Amarin, én meg az ölembe ejtettem ijedtemben a cserépkupát, és leöntöttem a ruhámat mézragacsos teával.
    – Jaj! – kaptam az arcom elé a kezem, aztán sietve felugrottam, és már futottam is a padlás felé, de Giratin Ismaret résen volt, és elkapta a kezem.
   Na, akkor már mozdulni sem tudtam. Hogy a nagy, nagy õ megérinti a karomat, ez mindenekfeletti csoda volt.
    – Szóval szépen megnõttél, igaz? – kedélyeskedett a vén Arashel Amarin.
   Mindenki rám nézett, muszáj volt válaszolnom valamit.
    – Aha – suttogtam lehelethalkan.
    – Mondtam, hogy nem… – csattant fel dühösen Firser, a halász, de valaki sietve a lábára lépett, hát elhallgatott.
    – Tudod, kicsi lány, mi nagyon szeretünk téged – folytatta a vén tanácstag, mind között a legtekintélyesebb. – És én azt hallottam, te egyetemre szeretnél menni.
   Sietve bólintottam, ez igaz volt.
    – Nos, hallottál már Korinorisról?
   Fejrázás.
    – Nos, Korinoris egy nagy egyetem. A világ legnagyobb és legszebb egyeteme, innen nagyon messze, Fehérparton, a tenger mellett! Érted, mit beszélek?
   Értettem, hát ismét bólintottam egy nagyot. Egy egyetem, messze, elérhetetlenül messze, mint a csillagok Hajnal feje felett, aki a Hullócsillagok hõsnõje, és aki sírva térdel le fájdalmában a negyvenkettedik fejezetben, de hiába fordítja vak tekintetét az égre, könnyei csak a földre hullnak, és piszkos csíkokat húznak poros ruháján. Ezt én jól értettem, és magamban ezt a pár bekezdést mondogattam, amit fejbõl tudtam, miközben az agg Arashel Amarin megpróbálta a lehetõ legegyszerûbben elmagyarázni a kialakult helyzetet, hogy én, a gyengeelméjû, hülye gyerek is felfoghassam.
    – Tudod, aki egyetemre megy, az nagyon hasznos a városának. A nagy városok ezért néha pénzt adnak egy-egy okos fiatalnak, hogy az egyetemre menjen, tanuljon, és a város hasznára legyen. Te ugye nagyon okos vagy?
   Kétkedve felvontam a szemöldököm, ezt így konkrétan még senki sem mondta rólam.
    – De én tudom, nagyon okos vagy. Ezért mi szívesen elküldenénk egy egyetemre, csak hát Mocsárvár kicsi város, és kevés pénze van.
   Beletörõdve bólintottam, csodák, ugye, nincsenek. De akkor mit keres itt ez a sok ember? Gyorsan kiderült.
    – De nagy szerencséd van, találtunk lehetõséget, hogy elmenj az egyetemre. Éppen csak most kell indulnod, nagyon sietve, és nem szabad ott senkinek sem beszélned róla, hogy honnan jöttél, még leveleket sem szabad hazaküldened. Legfõképpen pedig arról nem szabad senkinek, de senkinek beszélned, hogy ki a te édesanyád, és hogyan halt meg. Érted?
   Nagyot nyeltem, hogyne értettem volna.
    – Már hogy… – nyögtem, aztán csak összeszedtem magam. – Már hogy énértem jön az a parlamenti vizsgálóbiztos, illetve hogy az anyámért, és mivel nem szeretnék, hogy a városnak kellemetlensége legyen, le fogják tagadni, hogy itt halt meg, engem meg elküldenek egy messzi egyetemre, ahol nem hozok bajt senkire a származásommal, és tanulhatok?
   Nagy csend fogadta megnyilatkozásomat, aztán Giratin Ismaret szélesen elvigyorodott.
   – Na mit mondtam? Nem hülye a kislány, nem csinál majd bajt azon a messzi egyetemen.
   És ezzel homlokon csókolt. Én pedig, életem nagy fordulópontján, a kaland kapujában, a feltáruló lehetõségek elõtt úgy elájultam, mint a pinty.
   ##VII.
   Aztán már könnyen ment. Az ágyamban tértem magamhoz, Ister anyó hideg vizes kendõvel borogatta a homlokom, és sírt, hogy „elviszik az õ kis bogárkáját”, nevelõanyám szigorú arccal csomagolta össze kevéske holmimat, az ágy mellett pedig ott ült a fél tanács, és elmagyarázták, hogyan kell majd viselkednem a messzi egyetemen.
   Persze semmi újat nem mondtak, csak amire magamtól is rájöttem: nem beszélhetek anyámról, az õ haláláról, vagy úgy általában a származásomról és szülõvárosomról, mert ezzel bajt hozhatnék rájuk. Hogy konkrétan mi az a baj, arról nem beszéltek, ma úgy gyanítom, õk sem tudták pontosan, talán csak hagyományos módon féltek mindattól, ami a nagy Elisszan bürokratáinak kezébõl érkezik, és egyszerûen csak a biztonság okán szerettek volna engem minél távolabb tudni.
   Késõbb, Korinorisban, magányos estéimen sokat gondolkodtam rajta, hogy pontosan miért is jött az a parlamenti megbízott, mit akart anyámtól, és mit tett volna velem, ha ott talál. De sosem tudtam meg, tulajdonképpen miért is kellett menekülnöm. A vén Ister anyó ugyan küldött egy levelet, jó esztendõvel késõbb, a kusza, pacákkal ékes sorokat alig bírtam kibogarászni, de a tartalom sem volt világosabb, mint a forma. Valami olyasmit írt, hogy utazzak el Elisszanba, mert apám kerestet, és õ küldetett anyámért Mocsárvárba, mivel sikerült kieszközölnie számára a felmentést valami régi, homályos bûne miatt.
   Ister anyó levelében ez állt, de én nem hittem, úgy éreztem, talán csak részegségében írt nekem, és leginkább saját, a valóságtól elrugaszkodott elképzeléseirõl, aminek semmi köze nem volt a rideg tényekhez. És természetesen nem utaztam el Elisszanba, hisz sem pénzem, sem idõm nem volt rá, akkor már teljes életemet kitöltötte az egyetem és a tanulmányaim. Csak néha, esténként álmodoztam, hogy apám él, hogy õ valóban valami fontos, komoly pozícióval bíró ember az Elisszan Szövetség kormányzatában. Hogy egy nap majd mint egyetemet végzett, megbecsült ember, elkerülök Elisszanba, ahol felismer, magához vesz, és nagy boldogság vár rám.
   De ezek csak álmok voltak, sokkal késõbb, azon a bizonyos éjszakán viszont, az utolsón, amit Mocsárvárban töltöttem, nem éreztem mást, csak nagy-nagy félelmet az ismeretlentõl, és párszor el is ájultam, míg eljött a reggel, és fel kellett szállnom egy kifejezetten az én elszöktetésemre hívott kereskedõ lovára, aki aztán gyors tempót diktálva elvitt otthonról. Mondom, én nagyon féltem, ám a kereskedõt ez láthatóan nem érdekelte, a ló vágtatott, felettünk tiszta volt a hajnal, szokatlanul tiszta a mocsári párákhoz szokott szememnek, és az én szívemben is kiszorította a közeledõ újdonság a magam mögött hagyott gyermekkor árnyait.
   ##VIII.
   Korinoris nagyon messze van Mocsárvártól. Mindenféle értelemben. Egy jó hónapig utaztunk, elõbb dél felé, erdõkön át, míg megritkultak a fák, helyet adtak a lapos mezõknek, majd keletnek fordult a társzekér, és egyre emelkedõ dombok között végül eljutottunk a korinorisi hágó tetejére. Onnan láttam elõször a tengert, végtelen mélységben kék maszatok, de még hosszú napokig ereszkedtünk lefelé, arccal a felkelõ napnak, míg leértünk a városba.
   Korinorisról sokat beszélhetnék, de minek? Jó olvasóm, emeld fel egy kicsit a fejed, és nézz ki az udvarra, vagy ha nem az ablak menti asztalok egyikénél ülsz, hát állj fel, egy kis séta amúgy is jót tesz a hosszú, olvasással töltött órák után, ezt én jól tudom, magam is ott tapasztaltam meg a könyvtárban, ahol most te követed életem történetét. Mondom, nézz ki az udvarra, csodáld meg a szépen rendben tartott pázsitot, lásd az egyetem visszafogott, kõbõl rakott épületeit, a város piros cseréptetõs házait, és ott, a nagy óratorony mögött, ha kicsit jobban mereszted a szemed, hát odalátszik a kikötõ is, bár csak pár árbóc és talán egy pici szeletke tenger erejéig.
   Ezt mind láthatod magad is, hát nem akarok az egyetemrõl írni, sem a professzorokról. Ha nagyon érdekel, lapozd fel az évkönyveket, én az egyetem 621. szemeszterében kezdtem, gond nélkül megtalálhatod, miféle kurzusokat hallgathatott akkor egy diák, miféle professzoroktól, akiknek olajjal festett képét is megkeresheted az árnyas, hûs folyosók labirintusában. Ha jól sejtem, valahol a földtan és a térképészet szárnyában vannak kiállítva az én korom mesterei. Akár a vizsgaeredményeimnek is utánanézhetsz, nem szégyellem azokat, Ejasadin Arcsin néven keress, mert a kereskedõ anyám nevén íratott be az elsõ szemeszteremre.
   Tisztességes volt velem, elhozott, kifizette az elsõ félév tandíját, és még egy kis költõpénzt is adott, mielõtt visszaindult volna Mocsárvárba, nagyon hálás vagyok neki mindezért. Aztán persze magamra hagyott, és én egyedül álltam a nagyvilágban, immár véglegesen, és talán kétségbe is eshettem volna, de nem igazán volt rá idõm. Nyelvet kellett tanulnom, mivel addig még csak az elisszan nyelvét beszéltem, azt is félelmetes, északi dialektusban, aztán pedig elnyelt a könyvtár.
   És amúgy is, Korinoris minden félelmetes vizsgájával és unalmas kurzusával együtt is barátságos hely. Velem legalábbis mindenki barátságos volt, a professzorok éppúgy, mint az idõsebb diákok, akik segítettek eligazodni az egyetemi élet nem is olyan bonyolult útvesztõjében. Egy hatodéves medika kerített nekem szobát (magam sosem tudtam volna elintézni), így végül a kikötõhöz közel lett szállásom, egy kétemeletes ház padlásán. Apró, üvegezett ablakom a szemközti ház apró, üvegezett ablakaira nyílt, és csak az ajtó felõli oldalon lehetett felegyenesedni, köszönhetõen a ferde tetõnek, de az én szobám volt, aztán már úgy mondtam volna, az otthonom.
   Mondom, mindenki segített nekem, egy rossz szót sem kaptam soha, még amikor elmaradtam a leckémmel, akkor is inkább csak szomorúan csóválták a fejüket a felügyelõ diákok.
    – Magadnak tanulsz, ha nem csinálod meg a leckét, magadat károsítod meg! – korholtak, ennél durvább szidást nem kaptam soha, de nem is volt rá szükség. Beláttam, hogy igazuk van, hát tanultam, annál is inkább, mert szerettem tanulni.
   Talán csak egyetlenegyszer igazítottak ki komolyan, az elsõ hónapban, amikor a rektor magához kéretett, mint minden kezdõ diákot. Tágra nyílt szemmel bámultam a szobáját, csomó könyvespolc, vaskos kötetekkel, az asztalon meg egy éggömb állt, mert a rektor a csillagászat professzora volt, és õ felügyelte a város feletti hegyek tetején álló csillagvizsgálót is. Türelmesen magyarázta el nekem kötelességeimet, adott pár jó tanácsot, de mielõtt elbocsátott volna, még feltett nekem egy kérdést.
    – Az a gyûrû, amit viselsz, a tiéd?
    – Igen – válaszoltam bátran, nem remegõ hangon, mert a barátságos környezet magabiztosságot adott, ha nem is sokat.
    – Ne viseld! Semmi értelme ékszerekkel hivalkodni, add el, és vegyél az árából pár könyvet, vagy bármi más, hasznos dolgot. Az arany praktikus csereeszköz, de amúgy nincs értéke, még egy vacsora is többet ér annál a gyûrûnél.
   Nos, ez volt az egyetlen tanács minden egyetemen kapott tanács közül, amit nem tartottam meg. Persze nem hordtam többet a gyûrût, a szobámban õriztem, asztalom fiókjának mélyén, de nem is adtam el. Még akkor sem, amikor a második félév elején valóban arról volt szó, hogy honnan kerítek vacsorára valót.
   Bár jó eredményeim alapján a második szemeszteremben nem kellett tandíjat fizetnem (mint ahogy semelyik többiben sem), de a kereskedõ adta pénzem addigra már erõsen fogytán volt. Hiába spóroltam, egyre egyszerûbben élve, a végtelenségig nem lehet negyven ezüstguldenbõl megélni, még akkor sem, ha az ember szobaasszonya kedves teremtés, aki hitelez neki a lakbérrel. Arról meg elképzelésem sem volt, hogyan szerezhetnék pénzt, így megoldhatatlan problémával álltam szemközt, amit jobb híján úgy orvosoltam, hogy még egy kicsit többet jártam könyvtárba, és nem gondoltam korgó hasamra.
   Na, akkor találkoztam Talesszinnel.
   Mily meglepõ, éppen a könyvtárban olvasgattam. (Ha háttal állsz az olvasóterem ajtajának, akkor balról az utolsó asztal, egészen az ablak mellett. Az volt a kedvenc helyem. Ha te is ott ülsz, az istenek hasonlatos lélekkel teremtettek minket, mondanák Szithanban, de ezt most hadd ne magyarázzam, nézz utána a szótárban, hogy kik is azok az istenek, én csak annyit szögeznék le, kifejezetten a te megnyugtatásodra, hogy természetesen nem hiszek a létezésükben.) Mondom, éppen olvasgattam, az elisszan sagák korszakonkénti felbontásáról, és fejben az általam tanultakkal hasonlítgattam õket, sajnálattal megállapítva, hogy Ister anyó valaha oly õsinek ható történetei a legmodernebb irányzatot követték. Pech. És akkor odajött hozzám egy férfi.
   Magas volt és fekete hajú, azt is mondhatnám, hasonlított Giratin Ismaretre, mint ahogy a sas is hasonlít a verébre. Már amennyiben mind a kettõ madár. De Talesszin arca sokkal csinosabb volt, szemében pedig nem vadság, hanem mûveltség csillogott, én legalábbis azt láttam bele. Az egyetem hagyományos diákuniformisát viselte, szürke nadrág, szürke, gombos kabáttal, éppúgy, mint én, de velem ellentétben õ a gallérjára hímeztetett piros cérnával egy ujjhegynyi kis baglyot, a tudás jelképét. Akkor már eléggé beleszoktam az egyetem légkörébe, így ez a piperkõcös kis allûr határozottan nagyvilági, bohó ifjúnak mutatta; az is volt, korinorisi mércével nézve.
    – Bocsáss meg, hogy megzavarlak, de ha jól tudom, te két hete kikölcsönözted a Versformák és rímképletek összefoglalása címû kis könyvecskét, amire nekem egy dolgozathoz feltétlenül szükségem lenne. Nagy kényelmetlenséget okoznék, ha pár napra kölcsönkérném?
   Így ismerkedett, könnyedén és gálánsan, igazi nagyvilági ifjú, én meg picit elpirultam, mert nagyon szerettem a szóban forgó könyvet, és az általa fejtegetett fejlõdéselmélet is a szívem csücske volt.
    – Igazán semmiség, holnapra visszahozom – néztem a fiatal férfi szemébe, aki gálánsan fejet hajtott, és elment.
   De este, amikor felhangzott a könyvtárzáró csengõ, mint egy mellesleg mellém csapódott.
    – Mi lenne, ha együtt vacsoráznánk?
    – Én nem… – azt akartam mondani, hogy nem vagyok éhes, de aztán meggondoltam magam, hisz hazudni nem illik! – Én nem engedhetek meg magamnak egy vacsorát.
    – Ó! – mondta erre õ, és hosszan elgondolkodott. – Akkor nincs más lehetõség, kénytelen vagyok meghívni téged, különben hogyan is tudhatnám meg, mit tartasz a könyvrõl, amit kölcsön szeretnék kérni tõled?
    – Miért érdekelne, mit tartok én róla?
    – Mindenkinek a véleménye érdekes, egy tudós semmi elõl sem zárkózhat el. És amúgy is, már hónapok óta figyellek a könyvtárban. Szeretném tudni, mivel foglalkozol oly lelkesen.
    – Ó! – mondtam erre én, és részemrõl megfeneklett a társalgás.
   Majd Talesszin elvitt vacsorázni egy kiskocsmába. Az alacsony mennyezetû helység tömve volt diákokkal, akik itt pihenték ki az órák fáradalmait. Én elõtte nem jártam ilyen helyeken, de Talesszinnek sok ismerõse volt, így egyszer csak azon vettem észre magam, hogy egy sarokasztalnál, lassan hûlõ teám felett az elisszan sagák modernkori fejlõdésérõl magyarázok vagy nyolc érdeklõdve figyelõ szempárnak, és már éjfél is elmúlt.
   Aztán másnap visszavittem a kért könyvet, Talesszin pedig végleg felkarolt. Õ akkor már négy éve volt az egyetemen, fõként jogot tanult, meg diplomáciai és külpolitikai ismereteket, és nagyon jóban volt az egyetemi tanács legtöbb tagjával. Összeismertetett velük is, meg egy csomó diákkal, elvitt a fontosabb helyekre, beprotezsált a nõi labdajátékosok közé, és pénzt is kerített nekem.
    – Olyan nincs, hogy egy diák az egyetemen éhezik! Illetve éhezik, ez megeshet, de hogy nem tud megvenni egy új jegyzetet, ez teljesen kizárt! – magyarázta, ahogy a fõtér könyvesboltjainak a kirakata elõtt ácsorogtunk a szemerkélõ esõben, és nekem csorgott a nyálam a gyönyörû, rézmetszetes, új kiadások láttán.
    – Én semmihez sem értek. Honnan szerezhetnék munkát?
    – Még hogy semmihez! – méltatlankodott, és másnap levitt az egyetemi nyomdába, ahol utána jó fél évig mint korrektor dolgoztam. Nem szerettem, de fizettek annyit, hogy megéljek, aztán nagy szerencsémre elkezdõdött a könyvtár újrakatalogizálása, ahol igényt tartottak rám, és ezzel a következõ évekre meg is volt a biztos egzisztenciám.
   Mert utána még hosszú évekig koptattam az egyetem padjait. Tudom, persze, egy átlagos diák nyolc-tíz félév alatt elvégzi a megfelelõ kurzusokat, és leteszi a záróvizsgát, hogy mint orvos, mérnök, jogász, vagy bármi más, hasznos ember, munkát keressen magának Fehérpart városaiban vagy a szárazföld belsejében lévõ szövetségek egyikében. Én, mondanom sem kell, nem tartoztam közéjük.
   Amikor Talesszin, a harmadik félévem elején belekukkantott a leckekönyvembe, teljes értetlenséggel kommentálta a látványt.
    – Te ezeket akarod felvenni? A prózairodalom kialakulása, óesszír nyelv kezdõknek meg versszerkezet a negyedkorban? Ez mind tipikusan olyan dolog, aminek soha semmi, de semmi hasznát sem veheted. Miért nem tanulsz jogot?
    – Mert nem érdekel – feleltem egyszerûen.
    – Természetesen azt teszel, amit akarsz, én igazán nem akarlak semmire sem kényszeríteni! – mentegetõdzött, és komolyan gondolta. Megcsókolni is csak akkor csókolt meg elõször, amikor már egy éve ismertük egymást.
   Aznap záróvizsgázott, természetesen kiváló minõsítéssel, és ezt nagyon megünnepeltük, vagy húsz diák és exdiák, a legjobb kocsmában. Drága vacsorát ettünk, nem a szokásos, mindennapi halas-húsos kását, aztán pedig a legjobb teákból rendeltünk, sõt a merészebbek egy-egy kanálnyi rumot is kevertek bele, de ezen sem botránkozott meg senki. Záróvizsgázni csak egyszer záróvizsgázik a diák, sikeresen legalábbis csak egyszer, hát helyénvaló az ünneplés még a korinorisi erkölcsök szerint is.
   Éjfél múlt, mire hazafelé indultunk, a barátaink szétszéledtek, de Talesszin azt mondta, hazakísér, mert miért ne?
    – Most akkor elutazol? – kérdeztem szomorúan, míg a macskaköves utcákon sétáltunk, az örökkön nyirkos, páratelt levegõ esõt szitált, a sarkokon pedig magasba függesztett olajlámpások fénye oszlatta a ködöt.
    – Nem! Maradok, titkár leszek az egyetemi tanácsnál! – vágta ki büszkén, ezt eddig titokban tartotta elõttem, mert meglepetésnek szánta, én meg örömömben a nyakába ugrottam, és megcsókoltam. Aztán hazakísért, és szerencsére a szobaasszonyom nem ébredt fel a jövetelünkre, vagy legalábbis úgy tett, mint aki nem ébred fel, mert diszkrét, megértõ asszony volt, és Talesszin csak másnap távozott, õ is igen diszkréten, a hátsó ajtón át.
   Másnap késtem a könyvtárból, és végig ásítoztam, pedig nagyon érdekes dolgokat olvastam akkor is (a szonett megjelenése az északi kultúrákban, egyik kedvencem), aztán Talesszin elõkerült, és elvitt meginni egy teát.
    – Te, akkor én most mindenki asszonya lettem? – kérdeztem tõle idegesen, a gõzölgõ ital felett, de csak kinevetett.
    – Mindenkié? Az enyém! Már természetesen, amíg magad is így kívánod, én nem szeretnélek korlátozni szabad döntésedben.
   Tehát szabad döntésem szerint maradtam mellette. Még abban az évben titkár lett az egyetemi tanácsban, majd tag, és jogot tanított, én rendületlenül katalogizáltam, és mindenféle érdekes dolgokat olvastam a könyvtárban, az ajtóval szemközti, bal oldali, leghátsó asztalnál, ami a kedvencem volt, de tudom, ez még mindig kevés ahhoz, hogy érdemes legyen elolvasni.
   És mit cifrázzam, ekkor sem én döntöttem úgy, hogy változtatni akarok, én borzalmasan elégedett voltam a sorsommal. De szith’szavah, ahogy Szithanban mondják, az ember minden részletet uralhat az életében, ám a nagy változásokat azok a bizonyos istenek intézik a feje felett, akikben én nem hiszek.
   ##IX.
   A 637. szemeszter vége felé lázban égett a város, mindenki a még sosem látott Tengerjáró befutását várta. Igen, igen, a hajó teljes neve Tengerek Habjának Mint Madár Az Égnek Ura volt, csak hogy ne veszítsem szem elõl az oly fontos történelmi hûséget, de ezt senki korinorisi nem mondta volna így, ez túl giccses lett volna bármely egyetemi polgár fülének. Ellenben Szithanban nem adtak volna ennél rövidebb nevet egy ily fontos úton járó hajónak. Merthogy a hajó Szithanból jött, éppen ez tette oly jelentõssé érkezését, mivel addig Korinorisba még nem érkezett hajó az óceán túloldaláról.
   Sõt, Fehérpart más városaiba sem sokszor, így az esemény valóban történelmi jelentõségû volt. Mindenki epedve várta, hogy befusson a kikötõbe, és megcsodálhassák idegen voltát, mindenki, kivéve engem, aki akkortájt éppen pár csodálatos, óesszír balladát fordítottam, és ha akartam volna, sem leshettem volna a tengert, mert könnyeim elhomályosították a szemem; semmi nem tud olyan szomorú lenni, mint egy óesszír ballada.
   Ennek kapcsán, mint általában, csak enni és aludni jártam ki a könyvtárból, így nem csoda, hogy itt futottam össze Irisszel, aki negyedéves medika volt, kedvence a bonctan, de ezt leszámítva rendes lány, és nagy labdajátékos.
    – Nahát, Pippi, hogy nem unod a könyveket! – csicseregte, és kedvesen hülyének nézett. Pippinek szólított, mint mindenki, pedig tudták, hogy nem szeretem.
   Eredendõen Arcsinnak neveztek, méghozzá Mocsárvári Arcsinnak, merthogy onnan jöttem, ebbõl jött a Mocsári becézés (ezt sem szerettem), aztán valaki, feltételezem egy unalmas növénytanóráról kiszédülve elnevezett Mocsári Pipitérnek, ami röviden Pippi. Hülye név egy lánynak, nem? Természetszerûleg ez ragadt rajtam, sajnos. Mindenki így szólított, Irisz is.
    – Gyere ki a tornapályára, játssz végig pár meccset. Állandóan csak olvasni, nem egészséges az.
    – Nem olvasok, fordítok – pontosítottam, és visszatoltam az orromra leesni készülõ szemüvegemet.
    – Fordítasz? Mit?
    – Óesszír balladákat.
    – Az óesszír, az egy nyelv?
    – Egy kihalt nyelv – igazítottam helyre, ismét távozni vágyó szemüvegemmel együtt.
    – Hogy te miket tudsz! – felelte erre menetrendszerûen, a velem való társalgásoknak általában ez volt a záróakkordja, meg egy kis megértõ mosoly, ami az õrült megszállottnak jár. Irisz is elindult kifelé, de az ajtóból – nem, nem esett el, nem törte lábát, nem akadt meg a nyelve, nem sújtotta porrá egy pici villám sem! –, az ajtóból még visszaszólt, és tudod mit, jó olvasóm; szith’szavah, örülök, hogy megtette.
    – Te ismered a szithanok nyelvét is?
    – Igen.
   Fél perc múlva már a folyosókon rángatott, végig a régi professzorok olajjal festett arcképei elõtt, ki a könyvtárból, át a fõépületbe, aztán már ott is voltunk a tanácsteremben.
    – Pippi beszél szithanul! – ordította bele a csendes csarnokba, és elõrelökött, én meg ott álltam vagy fél tucat tanácstag között, akik érdeklõdve bámultak rám. Talesszin is ott volt, meg a rektor, hát szerettem volna elsüllyedni.
    – Tényleg? – kérdezte valaki, nekem meg válaszolni kellett, mert ugye kérdést nem lehet válasz nélkül hagyni.
    – Nos, a rendhagyó igék ragozását gyakran keverem – mentegetõdztem, és vetettem egy pillantást Iriszre. Egy haragos pillantást.
    – Mondjuk… Hogy mondják azt, hogy „üdvözlöm önt városunkban, remélem, mindennel meg van elégedve, de ha nem, csak szóljon, mi mindenben igyekszünk kedves vendégeink kedvére tenni”?
    – Hát… – ráncoltam össze a homlokom, és kabátom belsõ zsebébe süllyesztettem szemüvegem, mert arra csak olvasáshoz volt szükségem. – Ez sok mindentõl függ. Leginkább a kérdezett és a kérdezõ viszonyától, mivel a szithanok nagy hangsúlyt fektetnek a különbözõ társadalmi csoportok, náluk úgy hívják, kaszt, közötti különbségek pontos kifejezésére. Ha jól tudom.
    – Tegyük fel, az egyszerûség kedvéért, hogy egyenrangú felekrõl van szó.
    – Akkor, úgy mondják…
   És mondtam. A többség hümmögve bólogatott, aztán minden szem a sarokban ücsörgõ Aggotra szegezõdött, aki értette ezt a nyelvet, egyedüliként a teremben.
    – Helyesnek tûnik – mondta ki végül megfellebbezhetetlen ítéletét, és ennek mindenki nagyon megörült.
    – Miért, mirõl van szó? – kérdeztem rá.
    – Nos, mint tudod, nemsokára érkezik egy hajó Szithanból, és küldöttséget is hoz a szithan kormánytól, feltehetõleg fontos tárgyalások elé nézünk – magyarázta a rektor. – Fehérpart csak nemrég vette fel a kapcsolatot ezzel a távoli országgal, és bizony, nem bõvelkedünk a szithan nyelv ismeretében járatos emberekben. Eddig úgy terveztük, Aggot barátunk fog fordítani, aki szerencsés módon érti egy kicsit a nyelvet, de egy meghûlés következtében erõsen meggyengültek a hangszálai, és ilyen körülmények között nem lenne tisztességes ily nagy munkára kérni. De lám, erre nincs is szükség! Pippi, te leszel az érkezõ szithan küldöttség hivatalos tolmácsa! – mondta, és mondott volna még mást is, de én elájultam.
   ##X.
   Egy kereveten heverve tértem magamhoz, a kedves Talesszin ébresztgetett, a többi tanácstag nem volt sehol.
    – Pippi, te elképesztõ vagy! – nevetett rám. – Hetek óta az egész egyetem egy szithanul beszélõ embert keres, te meg nem jelentkezel.
    – Sajnálom, miért nem jutott eszetekbe benézni a könyvtárba? Én nem is hallottam róla, hogy szithan tolmácsra van szükség.
    – Mondom, hogy elképesztõ vagy! – nevetett rám, és megsimogatta az arcom. – Én azt hittem, te csak holt nyelveken beszélsz, mikor tanultál meg szithanul?
    – Egyszer találtam egy szithan versfordítást, és nagyon esetlennek éreztem. Gondoltam, megtanulom a nyelvet, hogy megnézhessem, a fordító volt rossz, vagy a vers. Mellesleg a vers, szóval nem érte meg.
    – Nem érte meg? Az egész város téged ünnepel! Te fogod megmenteni az egyetemet a szégyentõl, és egy hónapig kísérgetheted a küldöttséget!
    – Egy hónap? – szörnyedtem el. – Mi lesz a vizsgáimmal?
    – Felejtsd el a vizsgáidat! És vedd át azokat a rendhagyó igéket, amiket nem tudsz ragozni – tette még hozzá, aztán csókot nyomott a homlokomra, és felsegített.
   Õ ennyiben meg is nyugodott, mint ahogy a teljes egyetem elfogadta a helyzetet, a kivétel persze megint én voltam. Éjt nappallá téve kerestem bárkit, aki beszél szithanul, és átveszi helyettem a munkát, a végén még a gólyákat is végigkérdeztem, de Talesszinnek igaza volt; szithanul beszélõ ember, rajtam és az idõs Aggoton kívül nem létezett Korinoris városában.
   A hajó érkezése elõtti napon teljes kétségbeesésemben még egyszer elmentem a rektorhoz, és térden állva könyörögtem neki, hogy elégedjék meg valami köztes tolmáccsal, azok a szithanok is biztosan beszélnek valami más nyelvet, de errõl hallani sem akart.
   – Egyetemünk hírneve megköveteli, hogy anyanyelvükön beszélõ tolmácsot kapjanak! És állj fel, Pippi, ez a térdelés, ez… ez egyszerûen megaláz, téged és engem is egyaránt!
   ##XI.
   Így jött el a nagy nap, befutott a Tengerjáró. Az egész város érdeklõdve nézte végig a manõvert, többség kint a kikötõben, és ámulva bámulták, milyen nagy, milyen csodás, milyen messzirõl jött. Aztán hazamentek vacsorázni.
   Én a mólón ácsorogva vártam azt a bizonyos küldöttséget, a tanács pár tagjával együtt, oldalról Talesszin támogatott, és folyamatosan azt suttogta a fülembe, hogy „ne ájulj el”, „bírd ki”, „ügyes vagy”, meg ilyesmiket. Nem ájultam el, kibírtam, de az azért túlzás, hogy ügyes lettem volna, ám végül baj nélkül sikerült elmakognom a köszöntõ frázisokat.
   Különösen nehézzé tette a dolgom, hogy a küldöttség tagjai, három középkorú férfi, állandóan az isteneket emlegette, és hosszan bizonygatták, hogy hajlandóak a város templomaiban a helyi szentségeknek áldozni. Ezt szinte lehetetlen volt lefordítanom, megérteni is csak másodjára értettem meg, a rektor meg másodjára sem, de a szithanok nagyon fontosnak tartották, így végül elvittük õket az egyetem dísztermébe, és megmutattuk nekik az alapító professzorok arcképeit, amik elõtt õk hosszan hajlongtak.
   Persze e mellé a kis anekdota mellé most el kéne magyaráznom, mi is az az isten, a szentség, illetve a templom, csak így érthetnéd meg, jó olvasóm, hogy mennyire nevetséges is volt az egész, de nem teszem. Mint már mondtam, nézz utána, javaslom a szithan szótár elsõ kiadását, ami ugyan iszonyúan pontatlan, de errõl a témáról egészen jó összefoglalót találsz benne, én itt most nem foglalom vele a helyet.
   A történetem szempontjából csak az a lényeges, hogy baj és botrány nélkül túlestünk az üdvözlésen, és az alapító professzorok képeinek megcsodálása után a ceremónia véget is ért. A küldöttek éjszakára visszamentek a hajóra, én meg végre hazasiethettem padlásszobám békés magányába.
   ##XII.
   Maga a tárgyalás számomra végtelenül érdektelen, gazdasági kérdésekrõl szólt. A szithanok szándéka az volt, hogy az új hajót évente egyszer elküldik, hogy Korinoris és Szithan között rendszeres legyen a kereskedelmi kapcsolat, ehhez kerestek partnert. Mondom, egyszerû gazdaságtani kérdések, amik engem sosem kötöttek le.
   Maguk a küldöttek már jobban érdekeltek. Nem sokat tudtam a szithan kultúráról, csak azt, hogy alapjaiban más, mint Fehérpart népeié, hát érdeklõdve lestem, ez miben nyilvánul meg, de sajnos, csalódnom kellett. A három férfi nagyon csendesen, visszafogottan és udvariasan viselkedett, mindenben a helyi szokásokat követve. Talán az volt az egyetlen különbség, hogy ruhájuk nem szürkés, hanem élénk, színes anyagokból készült, de szabása a korinorisi divat szerint való volt, nadrág és gombos kabát, egyszerû, kényelmes holmik.
   Az elsõ megbeszélésre már rögtön a megérkezésük másnapján sort kerítettünk. Az egyetemi tanács termében találkoztunk reggel, az ottani, kör alakú asztal volt a legalkalmasabb, hogy kényelmesen tárgyalhassunk, mint egyenlõk az egyenlõkkel. A rektor volt jelen, két gazdaságtanhoz értõ professzor, Talesszin meg én.
   Azt hittem, egyszerû lesz, könnyed beszélgetés, de már az elsõ negyedórában kiderült, hogy naiv vagyok és optimista, mint általában.
    – Azt mondják, õk csak beszélgetni jöttek – tolmácsoltam az elsõnek szóló küldött szavát, amint befejeztük a köszöngetést, amire õk elég nagy hangsúlyt fektettek.
    – Rendben, beszélgessünk – hagyta rá a rektor.
    – De azt mondják, tényleg csak beszélgetni akarnak.
    – Világos, megbeszéljük a kérdést, hogy kiderüljön, mi a legjobb megoldás, mi is így gondoltuk.
    – De azt mondják, õk nem írhatnak alá semmit.
    – Minek bármit is aláírni? Mi készek vagyunk kezet fogni a megállapodásra.
    – De õk azt mondják, alá kell írni egy szerzõdést, amit õk nem tehetnek meg, csak a felettesük. Valami olyan címet mond, amit talán „nagyúrnak” lehetne lefordítani.
    – Nem értem, mi a baj ezzel? Mi aláírjuk a szerzõdést, õk meg elviszik, és az illetékes tanácsnokaik majd otthon aláírják – rázta a fejét a rektor, és talán még azt is hozzátette, ez így logikus.
   Lefordítottam, hosszú csend volt a válasz, aztán az egyik küldött intett nekem, hogy hajoljak közelebb.
    – Ifjú hölgy, az istenektõl való rektor nagyúr bizonyosan ezt mondja? Nem eshetett meg, hogy valahol valaki valami hibát vétett, és mi elbeszélünk egymás mellett?
    – Már úgy érti, hogy rosszul fordítok?
    – Ilyet sosem mondanék, mert hisz csak az ostobák vádaskodnak konkrét személyeket említve, ám a biztonságért, ami mindannyiunknak érdeke, kérdezze meg még egyszer!
   Megkérdeztem.
    – Pippi, ezek azt hiszik, én felmerülõ új érvek és tények nélkül megváltoztatom a véleményemet? Ennyire logikátlannak néznek? – döbbent meg a rektor. – Biztos, hogy jól fordítasz?
    – Nem vagyok biztos benne, mert más kiejtéssel beszélnek, mint amit a szótárunk fonetikus írásmódja jelöl – vallottam meg mély sóhajjal.
    – Akkor figyelj alaposan, hogy kijavíthasd azt a szótárt, ha elmennek. És ismételd meg nekik, amit az elõbb mondtam, már ha ez a vágyuk.
   Megismételtem.
    – Tehát az istenektõl való rektor nagyúr arra gondol, ránk bíz egy nyitva hagyott szerzõdést? Ez nekünk súlyos teher, nem vihetjük magunkkal, mert otthon bizonyosan kerékbe törnek érte.
   Így a küldött.
    – Azt mondják, nem vihetnek el egy egyik fél által aláírt papírt, mert otthon valami komoly retorzió várja õket, aminek nem sikerült megértenem a pontos mibenlétét.
    – Kérdezd meg, miért nem vihetik magukkal!
   Megkérdeztem.
    – Megtiszteltetés számunkra, hogy az istenektõl való rektor nagyúr eme elmepróbával szerez bizonyságot rátermettségünkrõl és az üzletkötésre való alkalmasságunkról! – mosolyodott el a küldött, és fejet hajtott. – A válasz egyszerû. Ha félig nyitott szerzõdést viszünk, otthon azt fogják hinni, az út során abba mi beleírtunk olyan passzusokat, amelyek nem a nemes Fehéraranypart, sem a nagyszerû Szithan Birodalom érdekeit szolgálják, hanem csak a mi zsebünket teszik súlyosabbá.
    – Azt mondja, szereti a kvízkérdéseket, mellesleg ez nem tudom, hogy jött neki elõ, a szerzõdést meg azért nem vihetik, mert esetleg beleírnak valamit, ami eredetileg nem szerepel benne.
    – De hát nem akarnak beleírni semmit, nem?
   Fordítottam.
    – Természetesen sosem tennénk ilyet – felelte mosolyogva a küldött.
    – De Pippi, ez hülyeség! Ha nem írnak bele, miért nem vihetik el?
    – Az istenektõl való rektor nagyúr tréfál? Mi csak kis pontok vagyunk a királyi tanács színe elõtt.
    – Pippi, mondd meg nekik, hogy ezt én nem értem.
   Nagyjából itt adtam fel.
    – Sajnálom, én nem vagyok jó tolmács, válasszatok mást. Talán Aggot mégis elvállalja, és az orvosprofesszorok csak tudnak valamit csinálni a torkával.
   És már álltam volna fel, de Talesszin, aki a másik oldalon ült, és tudta, mi jár a fejemben, elõrenyúlt, és visszahúzott.
    – Maradj, folytassuk! Kérdezd meg tõlük, mit javasolnak, ha õk nem írhatják alá, és félig aláírva nem vihetik magukkal azt a szerencsétlen szerzõdést.
    – Azt mondják, egy korinorisi tanácstagokból álló küldöttségnek a hajóval Szithanba kell utaznia, és személyesen átadni a szerzõdést az ottani felettesüknek.
    – Hogy valaki azért adja fel hosszú hónapokra a tudományos munkáját, hogy egy egyszerû, postásnak való feladatot elvégezzen? – háborodott fel a rektor. – Pippi, kérdezz rá még egyszer, hogy erre gondoltak-e.
   És így tovább, vég nélkül! Picit beleõrültem, és persze nagyon vártam már azt a pillanatot, amikor a Tengerjáró felvonja horgonyát, és messze hajózik, én meg visszatérhetek a könyvtár háborítatlan csendjébe.
   ##XIII.
   A napok gyorsan teltek, mind egy-egy új tárgyalást hozott, és én lassan kezdtem átvenni a küldöttek akcentusát meg egy csomó, általuk használt szófordulatot. A megbeszélések szüneteiben ezekrõl jegyzeteket készítettem, este pedig a padlásszobámban gondosan bejegyeztem mindent egy füzetbe, amire nagyképûen azt a címet írtam, hogy „Társalgási jegyzet szithan nyelven, középhaladóknak”. És míg a tárgyalások egyre biztatóbb irányba haladtak, és mindenki reménykedett, hogy rendszeres kereskedelmi kapcsolatba kerülhetünk a távoli Szithannal, én arról álmodoztam, hogy esetleg egyszer majd kinyomtatják a feljegyzéseimet. Ha Talesszin segít, akkor biztosan.
   Ezt meg is említettem neki.
   – Igen, valóban komoly tudományos eredmény lenne egy tisztességes társalgási kézikönyv szithan nyelven, ha jól tudom, még nincs ilyen, de ha nem haragszol, most nem érek rá. Megbeszélésem van a rektorral – mentegetõdzött, és rohant, mint végig abban az egy hónapban, amíg a küldöttek Korinorisban tartózkodtak.
   Õ a rektorral meg a többi tanácstaggal együtt rengeteg külön megbeszélésen vett részt, ahol egyeztettek, hogy mit javasoljanak a szithanoknak, és ezen megbeszélésekre én nem mentem el, mert itt nem volt rám szükség, meg valljuk meg, nem is érdekeltek ezek a részletek. Így õk a hátam mögött tanácskoztak, és csak sokkal késõbb, úgy a tárgyalások második hetében avattak be terveikbe.
    – Látom, egyre jobban boldogulsz a nyelvükkel – vetette fel egy nap Talesszin, mintegy mellesleg.
   Az ebédlõben, a hosszú asztalok mellett ültünk a fapadokon, és a szokott húsos kását ettük, méghozzá egészségtelenül kapkodva, mert Talesszin vissza akart érni a tárgyalás megkezdése elõtt, hogy még egyszer egyeztethessen a többiekkel az apróbb részletekrõl.
    – Igen, kezdek belejönni – bólogattam, és nem is néztem rá.
    – Mit szólnál, ha a tanács megbízna egy új szótár összeállításával?
   Kiesett a kezembõl a kanál.
    – Egy új szótár? Viccelsz?
    – Miért, te mondtad, hogy a jelenlegi egyszerûen csapnivaló.
    – Na igen, a fonetikája is teljesen hibás, és ami még ennél is rosszabb, elképesztõen hiányos! Még az elemi társalgási szófordulatokból sem tartalmazza mindet.
    – Akkor mi a baj? Hisz te mondtad, hogy vannak jegyzeteid, amik talán érdeklõdésre tarthatnak számot, te kértél, hogy segítsek kinyomtattatni õket. Miért ne vállalnád el egy új szótár elkészítését?
    – Mert nem tudok hozzá eleget.
    – Hát ezen lehetne segíteni… – nézett rám féloldalasan a tányér felett, és én nem értettem semmit.
    – He?
    – Ha végül tényleg egy küldöttség utazik Szithanba, akkor azoknak is kell tolmács…
    – Na, az nem én leszek!
    – Hanem ki?
    – Bárki megtanulhatja a nyelvet az úton. Elvégre az hónapokig tart, nem?
    – Persze, bárki megtanulhatja, de miért ne használnád ki a lehetõséget, hogy elutazhatsz, és láthatsz egy új, érdekes világot?
    – Nem mehetek, nekem sok fontos dolgom van itt.
    – Úgymint?
    – Elmaradtam az óesszírekkel, és szeretném magam tökéletesíteni óelisszanban is.
    – Ez ráér. Miért nem tökéletesíted magad szithanban, aminek egyetlen, mindenki által elismert szakértõje lehetnél? Akár kurzust is tarthatnál belõle…
   Nos, mit tagadjam, az ötlet tetszett. De az is világos volt, kevés az én bátorságom ahhoz, hogy egy ilyen nagy kalandba belevágjak.
    – Utazzak el, több mint egy hosszú évre? Hagyjalak itt?
    – Jó esélyem van rá, hogy mint politikai szakértõ, én is benne legyek a küldöttségünkben – kacsintott rám.
    – Ó!
   Csak ennyit tudtam mondani, és akkor ennyiben maradt a kérdés, de pár nap múlva újra elõkerült, immár sokkal konkrétabban.
    – Én biztosan elutazom Szithanba, Pippi, gyere velem! Ha nem is miattam, de legalább a nyelvtanulás kedvéért! Gondold el, együtt utaznánk azon a szép, nagy hajón, odaát pedig mint megbecsült vendégeket fogadnának. Megnézhetnénk a nevezetes kormánypalotájukat, tudod, amirõl Hesse azt írja, hogy aranyból vannak a tornyai.
    – Hesse több mint ötven éve járt ott, és egyébként is, a szavahihetõségét a legtöbb elemzõ kétli…
    – Hát megnézhetnénk saját szemünkkel, hogy igaza van-e. Gondold el, olyan lenne, mint egy nagy kirándulás.
   Így gyõzködött Talesszin hosszú két héten át, míg eljött a küldöttek távozásának ideje. A rektor szép szavakkal búcsúztatta az idegen férfiakat, és kijelölte a Korinorist képviselõ küldöttséget, ami majd elkíséri õket a távoli Szithanba. Talán mondanom sem kell, én is köztük voltam.
   ##XIV.
   Szithanba két út is visz Fehérpartról. Az egyik lehetõség, hogy az ember elindul északnak, aztán tovább, keletnek, égbe törõ hegyláncokon, idegen erdõkön keresztül, széles folyók mocsarain, hegyek völgyeiben lapuló sivatagokon át. Az egész olyan hat-nyolc évig tart, már ha túléli az utazó, amire semmi garancia sincs. A természeti viszontagságokon túl külön veszélyt jelent, hogy közben át kell vágni néhány civilizálatlan, elszigetelten élõ nép területén, mely népek közül néhány olyan primitív, hogy még az írást sem ismerik!
   A nyilvánvaló nehézségek ellenére a múlt században sok expedíció indult arra Fehérpartról. Néhányan vissza is tértek, és hírt hoztak egy messzi, furcsa, ám mégis civilizáltnak tekinthetõ birodalomról, a mesés Szithanról. A legjelentõsebb ezen felfedezõk közül Hesse, aki aztán hosszú könyvben írta meg viszontagságait, de azt a kritikusok apró cafatokra szedték, abszolút hiteltelennek bélyegezve beszámolóját. Én olvastam az eredetit, és láttam a mesekönyvnek átdolgozott kiadást is, az aranyos volt, de mindkettõ tényleg teljesen hihetetlen.
   Ennyit a szárazföldi útról.
   A másik lehetõség a tenger, egy jó vitorlás durván hat hónap alatt szeli át a nyílt óceánt, ami Fehérpartot elválasztja Szithantól. Ezzel csak egy a baj. Eddig még egyetlenegy Fehérparton ácsolt hajónak sem sikerült az átkelés. Elvesztek még az odafelé vezetõ úton, a végtelen óceán toronymagas hullámai között. Ami azért is furcsa, mert ezzel szemben a szithan hajók meglehetõs biztonsággal érkeznek meg és térnek haza, már az a néhány, amit odaát elindítanak.
   Az indulás elõtt beszéltem errõl egy megbízható tengerésszel, így van egy csipetnyi rálátásom a témára. A szithan hajók nem jobbak a mieinknél. Nagyobbak, sokkal nagyobbak, ez tény, de nagyon lassúak, és rettenetesen rosszul manõverezhetõk, ez már a fehérparti kikötéseik alkalmával látható, ha hozzáértõ szem nézi.
   – Akkor hogy lehet, hogy nekik sikerül? – kérdeztem, mire a tengerész csak vállat vont.
    – Én nem tudom. Õk azt mondják, nekik jobb varázslóik vannak.
   És ezen a ponton az érdeklõdõ elkerülhetetlenül beleütközik a szithan kultúra egyik sarokpontjába. Nem mondom, Fehérpartnak is vannak babonái, de azért Korinorisban minden gyerek kineveti azt, aki mágiáról beszél, még Ister anyó, a mocsárvári javasasszony is csak köp, ha valaki varázslatot emleget, a tapasztalt professzorok pedig udvarias kétkedéssel felvonják a szemöldöküket. Értelmes ember nem hiheti a hihetetlent! Kivéve a szithanokat, akik hisznek a megmagyarázhatatlan csodákban, a varázslatban és mágiában.
    – Ne érdekeljenek a részletek, statisztikai tény, hogy ezek a hajók jó eséllyel szelik át az óceánt – békítgetett Talesszin, amikor elõadtam neki kételyeimet, és a matróztól hallott furcsaságokat. – Inkább örülj, hogy egy új néprajzi érdekességet figyelhetsz meg. Magam legalábbis kíváncsi vagyok, hogyan néz ki az a varázslónak tartott szemfényvesztõ, és mit mûvel.
    – Nem érdekel, mit mûvel, az érdekel, mitõl fogunk épségben megérkezni! – hisztiztem, és elõre rosszul voltam a gondolattól; ott állok egy maréknyi összetákolt gerendán, a nagy óceán kellõs közepén, életem pedig pár szithan szélhámos „varázsló” kezében pihen.
   Aztán mégis beleegyeztem, hogy menjek. Senki sem kényszerített, hisz Korinorisban soha, senki sem kényszerít senkit semmire, magam akaratából mentem. Két okom is volt. Az egyik, hogy nem akartam oly hosszú idõre elszakadni Talesszintõl, akivel akkor már a házasságot tervezgettük. A másik pont ugyanilyen egyszerû, ha nem egyszerûbb.
   Kíváncsi voltam.
   ##XV.
   A csomagolás nem sokáig tartott. Szemüvegemen és anyám gyûrûjén kívül pár öltözet ruhát vittem csak, ezenfelül semmi személyes holmim nem volt. Leszámítva természetesen egy üres jegyzetfüzetet és néhány könyvet.
   Merthogy az utazás elõtt eladtam minden egyetemi jegyzetemet, felvettem a tolmácsolásért járó pénz elõlegét is, és az egészbõl könyveket vásároltam, hogy a hosszú úton hasznosan tölthessem az idõmet. Abban is bíztam, hogy lehetõségem lesz sokat beszélgetni a küldöttekkel, és így mire megérkezem, nagyjából már kész leszek a szótár elsõ verziójával, de legalábbis a társalgási kézikönyvvel biztosan. Tele voltam tervekkel, de az indulás utáni napokat mégis tétlenül voltam kénytelen tölteni.
   Iszonyú tengeribetegség tört rám, szédültem, hánytam, fájt a fejem, a gyomrom és a bal tenyerem.
    – A bal tenyered? Pont a bal tenyered? Ennek semmi tudományos alapja sincs. Te hipochonder vagy – rázta a fejét Irisz, aki mint az expedíció orvosa jött velünk.
   Amikor ezt megtudtam, mármint hogy õ is jön, és ebben a minõsítésben, teljesen rosszul lettem.
    – Expedíció? Mi küldöttség vagyunk, egy ismert országba tartunk, ahol emberi, civilizált kultúra vár minket. Minek nekünk orvos?
    – Jól jön egy olyan orvos, aki ismer minket – nyugtatgatott Talesszin. – Meg egyébként is, Irisz Gellion barátnõje, miért ne jöhetnének együtt?
   Összesen öten voltunk. A korelnök az idõsödõ Heri professzor, az egyetem egyik legnagyobb állat- és növénytani szakértõje, aki abban bízott, hogy útközben kiegészítheti híres tengeri moszat- és algagyûjteményét, így valamelyest csak hasznossá téve az utazás amúgy haszontalan hónapjait. Aztán jött még Gellion, a gazdaságtan ifjú titánja, és Talesszin, a jogász. Rájuk kettõjükre azért volt szükség, hogy az esetleg felmerülõ apró változtatásokat szakértõ módon bejegyezzék az amúgy kész szerzõdésbe. Ezenfelül pedig még ketten voltunk, Irisz, az orvos, és én, a beteg.
   Merthogy az út elején leginkább ebben a minõségemben tündököltem.
    – Márpedig a bal tenyerem fáj. Meg a hasam, a fejem és egy kicsit a maradék is – nyöszörögtem Irisznek, aki hosszú órákat töltött apró, félhomályos kabinomban.
    – A has- és fejfájás a tengeri betegség velejárója, szóra sem érdemes. A tenyered viszont nem fájhat.
    – De fáj! Talán tüske ment bele.
    – Na jó, add ide, még egyszer átnézem – sóhajtotta, és még egyszer átnézte, persze teljesen feleslegesen.
   Ám a napok teltek, és én lassan megszoktam a hajó himbálózását. Az émelygésem elmúlt, a titokzatos tenyérfájdalom is alábbhagyott, és végül aztán csak összeszedtem magam, és kióvakodtam a fedélzetre.
   Addigra már messzire hagytuk a szárazföldet meg azt a zátonysort, ami Fehérpart apró, csendes kis tengerét elválasztja a végtelen, viharos óceántól. Ennek ellenére a víz békés volt, a levegõ lehetetlenül sószagú és friss, a nap ragyogott, én meg félvakon tántorogtam el az elsõ korlátig, ami az utamba akadt. Hosszú pislogás után jutottam el odáig, hogy lássak is valamit, és ezzel együtt végtelenül elcsodálkoztam.
   A legénységet egészségügyi okokból Korinorisban nem engedték kiszállni, így õket csak a partról szemlélhettem meg. Nem volt bennük semmi furcsa, egyszerû, szürke köpenyekbe burkolódzva végezték a munkájukat, fel és alá mászkáltak az árbócok közötti kötélrengetegen, meg a fedélzeten. Ám most! A szürke köpenyek eltûntek, helyettük valami nevetséges, leginkább túl hosszúra eresztett házikabáthoz hasonlatos ruhákat viseltek, és milyen színekben! Piros, sárga, zöld, kék, szavamra, nem volt két egyforma árnyalat. Különösen groteszké tette az egészet, hogy mellé mezítláb voltak, piszkos lábuk végtelen kontrasztot adott tarka ruhájuknak.
    – Nahát, hogy ezek hogyan néznek ki!
    – Ha már ez zavar, akkor mit szólsz a küldöttek ruháihoz? – kérdezte Talesszin, aki segítõkészen támogatott, és oldalra mutatott.
   Kezét követve odanéztem, és ismét leesett az állam. Az egyik követ ott állt, nem messze tõlünk, a korlát mellett, és épp az arcát süttette a nappal, így volt lehetõségem diszkréten megbámulni. Õ is házikabátot viselt (talán pontosabb az a kifejezés, hogy kaftán), de ha a legénység ruháira a tarka jelzõt használtam, akkor az övére már nem is tudok jó szót. Ezer szín, ezer furcsa formában, virágok és állatok váltakoztak absztrakt mintákkal, amik talán az általam oly nagyon mellõzött matematikakönyvek ábráira hasonlítottak a leginkább.
   A hosszú ujjú, majdnem földig érõ kaftánját selyemöv fogta össze derékban, a lábán csizmát viselt furcsa, felfelé kunkorodó orral, fején kendõt, melynek szára a tarkójára lógott, és a legérthetetlenebb; a selyemövbe egy széles valamit tûzött, csak pici töprengés után jöttem rá, egy kardot.
    – Minek neki a fegyver? – kérdeztem, és nem értettem.
    – Ki tudja, lehet, hogy ez afféle méltóságjelvény, mint az elmaradott törzseknél szokásos.
    – De Szithan nem elmaradott! Azt mondtátok, nem elmaradott, és nem veszélyes.
    – Nem elmaradott, nem veszélyes, ám furcsa kulturális csökevényeik lehetnek. Nem minden civilizáció olyan letisztult, mint a fehérparti.
    – Majd meglátjuk, majd meglátjuk – morogtam az orrom alá sötéten, Talesszin pedig kikacagott, aztán elsétált az orr irányába, hogy megmozgassa kicsit a lábát.
   Én meg, jobb híján, összeszedtem a bátorságomat, és odamentem a küldötthöz.
    – Jó napot! Szép ma a tenger – köszöntöttem kedvesen és udvariasan, amint megálltam mellette.
   Lassan fordult felém, mintha nem is akarna észrevenni, és a hangja is zord volt.
    – Immár én nem vagyok küldött, és ön szépséges hölgy, nem tolmács. Immár semmi hivatalos kapcsolat nincs közöttünk, így nem hiszem, hogy kénytelen lennék önnel trécselni, hát kérem, keressen kellemesebb elfoglaltságot, mint egy vénemberrel való fecsegés.
   Alaposan meghökkentem, és elsõre nem is értettem, mit akar, és nem csak azért, mert még az eddiginél is élesebb akcentussal beszélte nyelvét.
    – Ó, értem – feleltem azért udvariasan. – Hát kellemes napfürdõzést, remélem, még találkozunk! – köszöntem el, ami egy hajón elég hülyén hat, elvégre bizonyosan találkozunk. Ám õ csak valami olyat morgott, hogy „remélem, nem olyan hamarosan”, aztán hallgatott, én meg otthagytam.
    – Micsoda egy fráter! – szörnyülködött Irisz, amikor az egészet elmeséltem este a vacsoránál.
   Külön étkezõnk volt, amit csak mi használtunk, innen nyíltak a kabinjaink is. Az egész egy kis zárt lakosztályt alkotott, külön kijárattal a hajó közepe táján, a fedélzet szintjében, ahol rajtunk kívül senki sem járt.
    – Ki tudja, lehet, hogy valamivel megbántottam…
    – De hát õszinte jóakarattal közeledtél felé, nem? Ezt értékelnie kellett volna, még akkor is, ha vétesz néhány formai hibát a nyelvtanukban.
    – Ki tudja, talán nem csak nyelvtani hibát vétettem… – ráztam a fejem tétován, és tovább ettem a vízben fõtt, húsos kását, amit aznap a soros szakács, Gellion kicsit elsózott.
   A késõbbiekben még többször próbálkoztam kapcsolatot keresni a hajó legénységével, ám senkivel sem tudtam beszédbe elegyedni. A küldöttek, ha nagy ritkán találkoztunk, mindig udvarias frázisokkal ráztak le, a matrózok pedig egyszerûn behúzták a nyakukat, ha megszólítottam õket, majd ijedten körbepislogtak és elszaladtak. Ezt semmivel sem tudtam megmagyarázni, hát végül beletörõdtem, és nem zavartam õket többet a munkájukban, csak csendesen figyeltem a kabinjaink elõtti fedélzetrész korlátjának dõlve.
   A legérdekesebb látvány kétségkívül az a bizonyos „varázsló” volt, aki az óceánon való átkelésünket hivatott biztosítani. Õ minden reggel kiment a hajó orrába, ezerszín kaftánját tépte a szél, és széttárt karral várakozott, ki tudja, mire.
    – Elcsendesíti az elõttünk támadt viharokat – vallotta meg egyszer az egyik tengerésztiszt, akit sikerült elkapnom, és szóra bírnom, de belõle sem tudtam többet kiszedni, eme rövid megnyilatkozás után leszegte a fejét, és bocsánatkérések közepette elkotródott mellõlem.
   Magával a varázslóval sem beszéltem sokkal többet. Amikor elõször láttam, oda akartam menni hozzá, hogy bemutatkozzam, és megtudjam, ki õ, ám egy fegyveres férfi elállta elõttem az utat.
    – Az istenektõl való tudású Jahharat varázslómester nem szereti, ha megzavarják – ragadott karon.
    – Ó, hát akkor majd megvárom, míg befejezi, és majd utána bemutatkozom – feleltem udvariasan.
    – Mint az imént már mondtam önnek, szépséges hölgyem, az istenektõl való varázslómester nem szereti, ha megzavarják – ismételte a fegyveres férfi, és megszorított, méghozzá igen erõsen.
    – Aú, ez fáj! – nyögtem. – Mit szorongatja a karomat?
    – Az én feladatom Jahharat varázslómester biztonságára és nyugalmára felügyelni, ha nem hallgat a szavamra, rosszabbul is járhat!
   Ezen a kijelentésen módfelett elcsodálkoztam, fogalmam sem volt, mire céloz, ám nem kérdeztem rá, csak dühösen felvetettem a fejem.
    – Értelmes, egyetemet végzett ember vagyok, és egészen jól beszélek szithanul is, hát kiválóan értem, ha valamit elmagyaráznak nekem, és természetesen hallgatok a józan észérvekre. Tehát teljesen felesleges szorongatnia a karomat, ez visszataszító és kulturálatlan. Viszontlátásra! – köszöntem el, és azt is hozzátettem, bár csak mormogva, hogy „modortalan fráter”, ami végül is csúf sértés.
   Meg is bántam, hogy ilyen neveletlen voltam vele szemben, rögtön az után, hogy kitéptem a karom a kezébõl, és felvetett fejjel elsiettem kabinunk irányába. Azonnal elhatároztam, hogy amint lehet, bocsánatot kérek. Ám nem adódott alkalom az utazás hosszú hónapjai alatt, bár többször láttam a férfit, de egyszer sem sikerült elkapnom a pillantását, mindig elnézett a fejem felett, én meg nem akartam csak úgy megszólítani, hisz láthatóan nem kívánta a társaságomat. Ezt kénytelen voltam elfogadni, hisz tényleg megbánthattam elhamarkodott szavaimmal, így nem háborgattam, és mivel szinte állandóan a varázslónak tartott férfi társaságában tartózkodott, hát õt sem.
   Mindössze egyetlenegyszer sikerült a szélhámost egyedül találnom. Már alkonyodott, a tenger feletti párába beleveszõ napfény vörösesre festette a hajó korhadó fáját, a hullámok hátán meg-megcsillant rõt fénye. A varázsló a hajó orrában állt, és messze elõre tekintett, karcsú alakját kiemelte a mögöttünk lenyugvó nap, kaftánja, fejkendõje színei tarkán sziporkáztak az alkonyat csillogó ragyogásában.
   Magam véletlenül vettem csak észre, amikor esti, egészségmegõrzõ sétámat végeztem. (Irisz mint lelkiismeretes orvos, mindannyiunknak kötelezõvé tette, hogy napi egy órát járjunk a fedélzeten, ha már labdajátékra nem volt lehetõség a hajón.) Én már éppen befejeztem a késõre nyúló sétát, de még utoljára elõrementem, és mivel úgy láttam, a mogorva fegyveres ember nincs vele, megkockáztattam, hogy közelebb megyek, majd mivel nem lett belõle baj, megszólítottam:
    – Jó estét! Szép a naplemente, igaz? – kedélyeskedtem õszinte mosollyal az ajkamon.
   Lassan fordult meg, beesett, napbarnította arcát vöröses fénybe vonták az alkonyati fények, szeme halott volt, tekintete a semmibe veszett.
    – Szép az, amit az istenek annak látnak – felelte kongó, kifejezéstelen hangon. – Ki lenne itt, e való, poros világban oly merész, hogy szembehelyezkedik véleményükkel, és maga szab szabályt, ítélkezik és dönt, az istenek helyett?
    – Ööö, ez érdekes vélemény… Ám a naplemente azért szép! – szögeztem le, nagy-nagy zavarban. Az istenekkel kapcsolatban akkor még szinte semmit sem tudtam, csak a definíciót, ami, ugye, magában nem nagyon használható.
    – Ó, tehát te a saját fejed után mégy, és arcon köpöd az isteneket? – húzta el a száját gúnyosan, majd elnézett a fejem felett, egyenesen bele a lenyugvó napba. – Vannak ilyenek közöttünk, útjuk vagy csúf véget rejt, vagy szédítõ magasba emelkedik, amit a közönséges halandók nem is érthetnek meg.
    – Tényleg? – kérdeztem érdeklõdve. – Kedves öntõl, hogy így látja, ám ha már úgyis beszélgetünk, nem mondana pár szót a munkájáról? Végtelenül érdekel, hogy mi egy varázsló feladata egy ilyen nagy hajón.
   Arca egyik pillanatról a másikra borult el.
    – Szithan legértékesebb titkait õrzi elmém, kincseibõl semmit sem kaphatsz meg, idegen, ajkaim gátján egyetlen szó sem bukik át, ami nem a te ganajos füledbe való! – emelte fel gõgösen a fejét, aztán egyszerûen visszafordult a tenger felé.
   Picit még tébláboltam, hogy akkor most megint megszólítsam, vagy részérõl ez búcsúzás volt, de akkor észrevettem a fegyveres kísérõjét, egyenesen felénk tartott, és vele nem akartam beszélni, hát rövid elköszönés után elsiettem. A találkozásról aztán pontos jegyzeteket készítettem még aznap este, és töretlenül bíztam benne, hogy még kiegészíthetem.
   Ám hiába, utána egyszer sem sikerült beszélnem a szélhámossal, csak távolról leshettem meg, mit csinál. Mondjuk leginkább a hajó orrában állt, néha kalamolt, és talán verseket is szavalt, legalábbis párszor mintha mozgott volna az ajka, mindössze ennyit sikerült megfigyelnem, így a varázslókról szóló jegyzeteim igen csekély terjedelmûek maradtak, annak ellenére, hogy együtt utaztam egy ilyesfajta szélhámossal.
   És sajnos más téren sem sikerült folytatnom a kutatásaimat, mert a hajón mindenki elzárkózott elõlem. Talán számukra idegen, fehérparti modorom vagy csúnya kiejtésem miatt, töprengtem, ám nem sikerült megtudnom távolságtartásuk okát. Végül beletörõdtem, és a magammal hozott könyveket olvasgattam, illetve tovább tanultam a szithan nyelvet az egyetemi könyvtárból hosszú távra kölcsönzött szótárból, remélve, ha hiányos is, de legalább nem pontatlan.
   A napok pedig teltek, a hajó meg csak szelte és szelte a hullámokat, az ég egyre vakítóbban kéklett, és egyre melegebb szél feszítette a vitorlákat, míg végül elérkeztünk a mesésnek tartott Szithanba.
   ##XVI.
   A kikötés rendben ment, és jó fél napig tartott. Az egészet a kabinablakomból néztem végig, tenyérnyi nyílás a fedélzet szintjében, így leginkább rohanó lábakat láttam, mögöttük meg a tengert, aztán lassan a képbe fordult egy lehetetlen város. Magasba törõ tornyok és kupolák, csillogó rézzel vagy vakítóan kék kerámiával fedve, ebbõl állt az egész, legalábbis ez volt az elsõ benyomásom. Mintha a lakosok ezzel akarták volna kompenzálni, hogy városuk az alföldön áll, ami nekem, aki Korinorisban élt, ezerméteres csúcsok árnyékában, elsõre nagyon szokatlannak tûnt. Ám az elsõ nap nem sokat bámészkodhattam, mert mire kikötöttünk, leszállt az este.
   Másnap reggel, amikor befejeztük a reggelit, bejött egy alacsony kis ember díszes kaftánban, gyöngyökkel kivarrt sapkácskában, szandálban, és mélyen meghajolt elõttünk.
   – Nagyurak, dicsõ Korinoris városából való nemes küldöttség, az én nevem Rassah, és rabszolgája vagyok az önöket vendégül látó nagyúr, az istenektõl való Harh’Hatalnak, Merh’Ameth hercegének, aki azért rendelt önök mellé, hogy mindenben alázatos szolgálatukra tegyek, kerékbe törés terhe mellett – mutatkozott be, amit én lefordítottam, természetesen kihagyva azokat a szavakat, amiket csak hosszas magyarázkodással ültethettem volna át, mint például „nemes”, „rabszolga”, „herceg” és persze „kerékbe törés”.
   Merthogy ezen kifejezésekre nincs pontos, de még csak hozzávetõleges fehérparti fordítás sem, így bocsáss meg, jó olvasóm, hogy szithan szavakat szövök mondataimba, nem tehetek mást, ha meg akarom õrizni a történeti hûséget. Nézd meg a szótárban, mit jelentenek, ott legtöbbjükre tûrhetõ magyarázatot találsz, és egyébként is, ha figyelmesen olvasod életem történetét, hamarosan magad is fogalmat alkothatsz jelentésükrõl.
    – Az istenektõl való herceg megadja a lehetõséget, hogy belépjenek a Déli Kapu szentélyébe, ahol áldozhatnak az isteneiknek, saját szokásaik szerint! – folytatta, mi pedig örömmel elfogadtuk a meghívást, és követtük, le a hajóról.
   A szárazföldre szállásig remekül ment a dolog. Én önfeledten ámultam és bámultam. Hajónk mellett más, kisebb vitorlások horgonyoztak, amiket érkezésünk pillanatában is rakodtak, emberek hosszú kígyói görnyedtek tömött zsákok alatt, távolabbról odalátszott a piac, akkor csak kusza káosznak láttam a sátrak és pultok között tolongó emberek sokaságát, köröttünk két-három emeletes házak magasodtak. Csodálkozva néztem a színesre festett falú, boltíves ablakú épületeket, a rácsosra hagyott spalettákat és sokszínû függönyöket meg a tarka kaftános, hangosan zajongó tömeget, amit aranyló páncélos katonák kordona tartott tõlünk távol, némi helyet szorítva nekünk a széles téren, ahova a mólónk nyílt.
   A katonák gyûrûjében pedig öt egyszemélyes gyaloghintó várt minket, rézzel borított, díszesen faragott, ablakos kis fülkék, melyeket négy-négy izmos, fiatal férfi tartott. Mindannyian akkor láttunk elõször ilyesmit.
    – Hogy én ebbe szálljak bele? – szörnyülködött az idõs Heri professzor. – De hát ezt emberek cipelik!
   Mint lelkiismeretes tolmács, még egyszer rákérdeztem a dologra, de a kísérõnknek szegõdött, Rassah nevû férfi csak megerõsítette, ezzel kell utaznunk annak a bizonyos „áldozat”-nak a színhelyéig, amit õ folyamatosan „templom”-nak titulált.
    – Hogy emberek verejtékezzenek a súlyomat cipelve? Nem vagyok annyira öreg, hogy erre rászoruljak! – rázta az öklét felháborodottan Heri professzor, és kicsit megszédült, ahogy felment a vérnyomása, úgyhogy Irisznek kellett megtámasztania.
    – Ha ezt kérik, ezt kérik! – figyelmeztette súgva Talesszin. – Lehet, hogy ez valami különleges figyelmesség, amit udvariatlanság elutasítani!
    – Soha nem hagyom magam ezzel megalázni! – dühöngött a professzor, de aztán én is gyõzködni kezdtem, és végül elfogadta a helyzetet.
   Pedig nekem sem volt a dolog egyértelmû, kifejezetten feszélyezett a tudat, hogy emberek hordoznak, igyekeztem minél kisebbre összehúzni magam, mintha ettõl könnyebb lennék, és mozdulni sem mertem, nehogy ezzel is nehezítsem a dolgukat. Így akkor, az elsõ alkalommal nem igazán néztem meg a várost, csak ücsörögtem a leengedett függönyök mögött, mint egy ijedt cickány az áradó mocsár közepén, aztán meg máris ott voltunk az épületben, amirõl késõbb kiderült, hogy a Déli Kapu szentélye, ahol tradicionálisan a városba érkezõ, nagy hatalmú idegeneket fogadják.
   Te, jó olvasóm, nyilván még sosem jártál templomban, én pedig kevés vagyok elmondani neked, mit is jelent Szithanban ez a szó. Egy hatalmas termet képzelj el, benne márványoszlopok, aranyozott dombormûvek, súlyos réz gyertyatartók, csillogó páncélos õrök, fény és ragyogás. Késõbb megtudtam, hogy kifejezetten a mi kedvünkért a herceg kivitetett egy csomó kegytárgyat, hogy ne zavarjon minket a nagy pompa, mert hallott róla, hogy Fehérpart népe kedveli az egyszerûséget. Így is borzalmasan kicsinek éreztem magam, míg végigsétáltunk a nagy csarnokon, cipõnk bántón kongott, az apró zajnak ezer visszhangot vetettek a tarka, mozaikokkal díszített falak.
   A terem végében pedig már várt ránk néhány hosszú szakállú, tarka kaftános, felfelé kunkorodó orrú csizmát viselõ férfi. Ma már tudom, papok voltak mind, a szentély teljhatalmú urai, mind vagy hatezer aranytallér fizetést kaptak évente, ami mellé fejenként hatvan személyi rabszolga, kényelmes szállás és saját gyaloghintó járt. A tekintélyük meg akkora volt, mint Korinorisban egy tanszékvezetõ professzornak, csak hogy valamivel érzékeltessem, miféle társadalmi pozícióban volt az a pár ember, aki mélyen hajlongva fogadta kis csoportunkat, és a minket vendégül látó Harh’Hatal herceg óhaja szerint kerékbe törés terhe mellett biztosítottak, hogy alázatos szolgaként részt vesznek a szertartásban, amit a saját isteneink tiszteletére tarthatunk, saját szokásaink szerint.
   – Istenektõl való, nemes idegenek, minden vágyunk, hogy templomunk oltárán fellobogjon áldozatotok tüze, vagy ha vért kívántok felajánlani isteneiteknek, mi készségesen hozunk bármiféle állatot vagy embert, ami ugyan nekünk nem szokásunk, de Merh’Ameth hercegének vendégeiért mindent készek vagyunk megtenni! – szónokolta vezetõjük, majd bizalmasan közelebb hajolt, lehalkította a hangját: – Remélem, ezt majd kegyeskednek megemlíteni neki! – tette hozzá cinkosan rám mosolyogva, én pedig szinte szóról szóra le tudtam fordítani kacifántos mondatait, ám megérteni nem igazán sikerült, mit akarnak tõlünk.
    – Miféle sületlen ostobaság ez? Hát hogyan lehetne odaadni valamit holmi nem létezõ isteneknek? – rázta a fejét Heri professzor, amint körvonalazódott elõtte a helyzet, aztán összedugtuk a fejünket, ott, a templom közepén, a papok, a kísérõik és a fal mellett álló páncélos, lándzsás férfiak figyelõ tekintete által követve.
    – Talán ez egy megcsontosodott, régi szokás, amit tartanak, hagyománytiszteletbõl – vélekedett csendesen Gellion, de õ sem értette, mit kéne tennünk.
    – Ostoba hagyomány, ami észszerûtlen cselekedeteket vár el az embertõl! – méltatlankodott a professzor, szintén halkan, suttogása így is visszhangot vetett a nagy csarnokban.
    – De tiszteletlenség, ha nem fogadunk el valamit, amit kedvesen felajánlanak – vélekedtem. – Én azt indítványozom, hogy pusztán udvariasságból áldozzunk valamit.
    – De Pippi, hülye vagy! – torkolt le élesen suttogva Irisz. – Hogy áldozzunk, mit és miért? Még ha akarnánk sem tudjuk, hogyan kell.
    – Ne áldozzunk fel semmit, ellenben a professzor tarthatna egy beszédet – javasolta áthidaló megoldásként Talesszin, mire Irisz és Gellion egyszerre nyitotta szóra a száját, és igen illetlen módon, egymás szavába vágva tiltakoztak, de Talesszin nem hagyta magát, tenyerét párszor összeütve visszavette a szót, aztán szavazást kért, és három a kettõ ellen elfogadtuk indítványát.
   Én lefordítottam a döntést a papoknak, akik karjukat összefonva várták meg, míg megvitattuk a helyzetet, a végén pedig mély fõhajtással fogadták határozatunkat.
    – Nekünk megtiszteltetés, ha részt vehetünk istenektõl való bölcsességû, idõs vezetõjük által tartott imádságon. Áhítattal hallgatjuk majd minden szavát – bizonygatta, majd Heri professzor elõtt kezdtek el hajlongani.
   A professzort ez nagyon kényelmetlenül érintette, ezért kicsit zavartan kezdte, de gyorsan belelendült, és egyetemi elõadásaink szép, tárgyilagos stílusában tartott egy remek kis beszédet, amiben nagy vonalakban vázolta, milyen hasznos és jövõbe mutató, ha két ország felveszi a kapcsolatot, milyen gyümölcsözõ, ha idegen kultúrák keverednek, és távoli egyetemek kicserélik tudásukat. Én képességeimhez képest fordítottam, majd megtapsoltuk a professzort.
   Mi, fehérpartiak. A papok és kísérõik csak néztek, de amikor látták, hogy mi tapsolunk, gyorsan követték a példánkat. Ám látszott, hogy nem meggyõzõdésbõl teszik, hanem csak udvariasságból, és ráadásul a falak mellett álló fegyveres férfiak még erre sem vették a fáradságot, csak továbbra is faarccal bámultak, mint végig az egész beszéd alatt. Ez nagyon kényelmetlenül érintett minket.
    – Biztos, hogy nem tetszett nekik! – zsörtölõdött kifele menet a professzor, és utána egész nap rossz kedve volt, hiába vigasztaltuk Irisszel, hogy nagyon jó volt a beszéd.
    – Valószínûleg én fordítottam ügyetlenül – bizonygattam, és ez kicsit megnyugtatta.
   Amúgy ezzel a ceremónia véget is ért, a helyiek nevében senki sem tartott beszédet, még csak nem is köszöntöttek minket, csak egyszerûen visszakísértek a hajóra, ahol az elsõ napokban laktunk. A herceg maga nem is jelent meg, amit Gellion késõbb, a vacsora alatt nehezményezett is.
    – Végül is õ a vendéglátónk, illett volna fogadnia minket, legalább egy kurta „jó napot” erejéig.
    – Talán betegeskedik – vélte Irisz.
    – Igen, ez érthetõ mentség! – visszakozott Gellion, aztán kedvesen orron pöckölt. – Pippi, mi ez a nagy búskomorság? Amióta visszajöttünk, meg sem szólalsz.
    – Nem tudom, csak… Úgy nyomasztott az egész. Az a nagy csarnok, az a hatalmas tér, azok az élénk színek. Olyan kicsinek és szürkének éreztem magam! – törtem ki.
   Érthetetlenül rossz elõérzetek gyötörtek, pedig tulajdonképpen örülnöm kellett volna, hogy épen megérkeztünk, és átmenetileg nem fenyegeti életemet a nyílt óceán ezer vihara, de nem! Féltem, és nem is tudtam, mitõl, csak egyszerûen ennek a furcsa világnak az idegenségétõl, attól a végtelen értetlenségtõl, amivel szemléltük egymást, mi fehérpartiak, és õk, szithanok, féltem attól a csodálkozástól, ami felvillant a szemükben, amikor számunkra teljesen természetes dolgokat cselekedtünk, és úgy általában, féltem a jövõtõl, ami hirtelen nagyon sötétnek és félnivalónak tûnt.
   De a többiek nem osztoztak rossz érzéseimben.
    – Egyszerû lélektani hatás, az a nagy csarnok tett neked rosszat – legyintett Talesszin nemtörõdöm módon, szerteágazó tudásának biztos bástyái mögül szemlélve a világot. – Ha valaha betévedtél volna egy pszichológiakurzusra, tudnád, hogy a megilletõdés és a jelentéktelenség érzése természetes emberi reakció, ha az egyén valami monumentális vagy legalábbis megdöbbentõen nagy dologgal szembesül. Nem kell tõle kétségbeesni!
   A magyarázatot, jobb híján, elfogadtam, aztán elfelejtettem az egészet, mert a szó elterelõdött a másnapi, a ronitinisi kereskedõházban való vacsorára.
   ##XVII.
   Még sosem jártam Ronitinisben, de azt mondják, az Fehérpart egyik leggazdagabb városa. Ennek ellenére az egyetemének nagyon gyenge a könyvtára, már Korinorishoz képest, de az tény, hogy a gazdaságtani és jogi tanszékeik erõsek, így nem csoda, hogy ott élnek Fehérpart legvagyonosabb kereskedõi. Nagyon jó érzékük van az üzlethez, és nem sajnálják a befektetett munkát sem, így szinte természetes, hogy õk vették fel a leghamarabb (és a mi érkezésünk elõtt egyedüliként) a kapcsolatot Szithannal.
   Hogy pontosan hogyan érdekeltek az óceánt átszelõ hajók által szállított áruk forgalmazásában, azt nem tudtam, számunkra akkor és ott az volt a lényeges, hogy üzleti ügyeik intézésére kereskedõházat építettek Szithanban. Néhány titkár és könyvelõ élt és dolgozott itt egy megbízott kereskedõbiztos felügyelete alatt, egy maréknyi fehérparti ember, akik örömmel láttak minden újonnan érkezettet. Minket is meghívtak, rögtön érkezésünk másnapján, és mi szívesen mentünk.
   Már maga az épület látványa is jólesett a szememnek, kedélyes, kockaforma ház apró, zsalugáteres ablakokkal, piros cseréptetõvel. A belseje is fehérparti módon volt berendezve, bár a kereskedõbiztos, Orinis Metra megmutatta, hogy van egy szithan stílusú szobájuk is, a helyiek fogadására.
    – Ezt a gesztust meg kell adnunk, ezzel mutatjuk, hogy tiszteletben tartjuk a szokásaikat – mentegette magát szégyenkezve az arannyal hímzett függönyök és puha bársonypárnák elõtt, aztán átmentünk az ebédlõbe, ahol már az asztalon állt egy nagy tál húsos-zöldséges kása.
   Hamarosan kellemes társalgás alakult ki, négyen voltak vendéglátóink, a középkorú Metra mellett még két ifjabb férfi és egy nõ, mûvelt, kedves emberek. A mûvészetekrõl fecsegtünk, meg a szithan építészetrõl, ami mindannyiunkat meghökkentett célszerûtlenségével, aztán egy alkalmas pillanatban csak elõhoztam a témát, ami az egész úton foglalkoztatott.
    – Azt hallottam, errefelé nagyon élénken élnek még egyes primitív babonák. Az emberek itt valóban hisznek a varázslatokban?
    – Hogy hisznek-e? Meghiszem azt! – kacagott fel az egyik titkár.
    – És? – noszogattam, mire gúnyosan elmosolyodott.
    – Csak nem azt akartad kérdezni, hogy valóban esnek-e itt csodák?
    – Nem, dehogy! – visszakoztam felháborodottan. – Kifejezetten csak mint kultúrtörténeti kuriózum érdekel!
    – Nos, a válasz igen, itt hisznek a varázslatokban. A piactér csak úgy hemzseg mindenféle szélhámosoktól, akik kézrátétellel gyógyítanak, szerelmi bájitalokat árulnak, meg van egy csomó átkot mondó ember, tenyérjós, boszorkány meg ilyesmik.
   Kis társaságunk elszörnyedve hallgatta.
    – És tényleg van, aki hisz nekik?
    – Hogy van-e? Inkább az a kérdés, van-e, aki nem? Szithanban mindenki hisz a csodákban. Én már láttam olyan embert, akit elítéltek azért, mert elátkozta a szomszédját, hogy annak a kecskéje ne adjon tejet.
    – Akkor itt komoly gondok vannak a jogrendszerrel – sóhajtott döbbenten Talesszin, ez a kérdés nagyon szíven ütötte. – Egyáltalán, mûködik?
    – A szithanoknak megfelel, minket meg nem érint, így hát végül is mindegy – vont vállat a titkár, akit eredendõen kérdeztem, és bár engem ennél jóval több érdekelt volna, másra terelõdött a szó.
   Vendéglátóink az otthoni hírek felõl érdeklõdtek, Heri professzor elmondott pár érdekfeszítõ apróságot a tengeri algákról, valaki elszavalt egy modern verset, roppant kellemesen telt az idõ. Amikor befejeztük a kását, a házigazda azt javasolta, az ünnepi alkalom apropóján együnk egy kis gyümölcsöt is, amit mindenki örömmel fogadott a hosszú tengeri út után. Én már ugrottam is, hogy kivigyem a tányéromat, és segítsek behozni a második fogást, de Metra megfogta a kezem.
    – Hagyd, ne fáradj!
   Ezzel tapsolt, mire bejött egy középkorú, kurtára nyírt hajú férfi, és leszedte az asztalt. Magam nagyon elcsodálkoztam, és már majdnem megérdeklõdtem, ki ez az illetõ, de ekkor Talesszin megkérdezte asztalszomszédjától, milyenek a helyi tárgyalási szokások, és a válasz nagyon érdekelt, hát közelebb hajoltam, és elfeledkeztem az egészrõl.
    – Nos, ha tárgyalni akartok velük, legyetek résen! – intett minket nevetve a fiatal titkár. – A szithanok hajlamosak itt-ott picit megmásítani a szerzõdések szövegét, hogy nekik jobb legyen!
    – De hát minden üzleti kérdésben vannak észszerû, reális, mindkét fél számára elfogadható kompromisszumok, õk ettõl eltérnének? – kérdezte Gellion, aki értett a gazdaságtanhoz.
    – Mondom, néha hajlamosak rá. Egyébként kivel álltok üzleti kapcsolatban? – kérdezte a titkár.
    – Magával a kormányzattal – felelt Gellion, aztán felém fordult. – Mi is rá a szithan kifejezés, Pippi, milyen tanács?
    – Királyi – feleltem sietve. – Királyi, avagy más kifejezéssel úgynevezett koronatanács, az õ nevükben járt nálunk a szithan küldöttség.
    – Persze, persze – bólintott rá Metra. – Jog szerint Szithanban csak a király kereskedhet az államhatárokon kívül, de ez csak formaság. Az biztos, hogy Korinorisban a királyi tanács emberei voltak a küldöttek, de az is, hogy az a hajó, amin érkeztek, egy nemesúr tulajdona, és a rajta szállított áru adó után maradó haszna is az övé. Szóval leginkább csak az számít, ki fogadott itt titeket – magyarázta tárgyilagosan.
    – Egy Harh’Hatalnak nevezett emberrel kell tárgyalnunk – válaszoltam sietve.
    – Harh’Hatal herceg valóban komoly, tehetséges férfi, a családja pedig, a Merh’Ameth, befolyásos tényezõ a Birodalomban – biccentett Metra elismerõen.
    – Azt mondod, tulajdonképpen õ az üzleti partnerünk, nem a kormány? Ez esetben igen furcsa, hogy egy tõle független tanács küldötteire bízta a szerzõdés megszövegezését – rázta a fejét Gellion, majd mint hozzáértõ, rögtön ki is fejtette véleményét: – Ez nagy könnyelmûség, hiszen ha õ felelõs a haszonért, akkor az esetleges kudarc esetén õ lesz felelõsségre vonva. Nem tudom, miért hagyta akkor másra a munkát – bölcselkedett, mire házigazdánk gúnyosan elmosolyodott.
    – Ne aggódjatok érte! Elõször is, nem hiszem, hogy õt bárki bármiért is felelõsségre vonhatná. Továbbá az is biztos, hogy nem bízta másra a szerzõdés megszövegezését. Bármiféle papírt is hoztok neki, alaposan át fogja nézni, és ha kell, az egészet átíratja.
    – De akkor mi értelme volt annak, hogy mi már a küldöttekkel is tárgyaltunk? – csodálkozott Talesszin.
    – Nem sok, de ne zavartassátok magatokat, a szithan szokások megkövetelik ezt a kis vargabetût – legyintett Metra, mint aki nem is törõdik a kérdéssel.
    – Mármint hogy feleslegesen töltsük az idõnket egy késõbb felhasználás nélkül kidobott szerzõdés megfogalmazásával? – kérdezett rá Gellion, és értetlenül rázta a fejét. – Ez nagyon… furcsán hangzik, csak hogy ne használjak erõsebb kifejezést.
    – Talán nekünk furcsa, de nekik természetes – magyarázta Metra türelmesen. – A szithanok gondolkodásmódja néha kicsit kacifántosabb, mint a miénk. De a lényegen ez nem változtat. Harh’Hatal megbízható üzleti partneretek lesz, és nagy valószínûséggel nem fog becsapni titeket.
    – Becsapni? Ha becsapnak, vége az üzletnek, többet nem állunk velük szóba! – harciaskodott Heri professzor, házigazdánk csendesen nyugtatgatta.
    – Ez nyilvánvaló, ám lássuk be, ez az üzlet nektek is hasznot hoz, kár lenne valami buta félreértés miatt elszalasztani.
    – Meg hát errefelé oly könnyen elveszti az ember a fejét – jegyezte meg a nõ, aki eddig alig beszélt, és gúnyosan elmosolyodott, mintha valami kétértelmû dolgot mondott volna, de házigazdánk egy zord pillantással belefagyasztotta a szót.
   Pillanatra nehéz csend telepedett az asztal fölé, amit Irisz tört meg, laza, fecsegõ hangon:
    – Tényleg, ti egyedül éltek itt? – kérdezte könnyedén, udvariasan elterelve a szót az elõbbi, és valamiért kicsit kínossá vált témáról.
    – Egyedül? – kérdezett vissza a házigazda.
    – Ha jól rémlik, evés közben valaki azt említette, te házas vagy, egy szithan nõt vettél el – folytatta Irisz, és könnyedén körbenézett, de senki sem vállalta magára az említett megjegyzést. – A feleségednek nincs kedve csatlakozni a társaságunkhoz, vagy talán valamit rosszul értettem?
   Metra egy picit felvonta a szemöldökét, aztán mosolyogva fejet hajtott.
    – Jól értetted, valóban szithan asszony a feleségem, ám ma, sajnos, gyengélkedik, ezért nem jött le. A nevében is bocsánatotokat kérem!
    – Semmiség! – bizonygattuk, és Irisz még azt is felajánlotta, hogyha orvosra lenne szükség, õ természetesen megtesz minden tõle telhetõt, de Metra ezt nem fogadta el, és a társalgás tovább folyt.
   Én meg el is felejtkeztem errõl az egészrõl. Csak akkor jutottak az eszembe házigazdánk szavai, amikor kimentem a mellékhelyiségre. Egy hátsó kis folyosóról nyílt, és visszafele jövet észrevettem, hogy innen indul egy lépcsõ felfelé. „Nem jött le”, így mondta Metra, amikor a feleségét mentegette. A feleségét, aki szithan asszony.
   A lelkiismeret persze azonnal megszólalt bennem, nem szép dolog háborgatni egy beteget! Más oldalról viszont annyira sok mindent szerettem volna kérdezni tõle! Leginkább néhány ige vonzata érdekelt, meg tele voltam fonetikus problémákkal. Ugyan, mi baj lehet belõle, ha kicsit felmegyek, és megkérdem, nincs-e valamire szüksége? Ha elküld, hát visszajövök, nincs abban semmi!
   Egy pillantást még vetettem az ebédlõ ajtaja felé, bentrõl kacagás hangzott fel, nyilván jól elvannak nélkülem is, talán fel sem tûnik, hogy picit késlekedem! Így elindultam felfelé, és te, jó olvasóm, ha már ezért megvetsz, hát tedd le ezt a könyvet, és olvasgasd inkább Hesse utazásának mesévé átírt változatát, szith’szavah!
   Odafent egy másik világ fogadott, a padlón szõnyeg, a fal színesre festve, itt-ott szép szõttesek takartak bele az élénk ábrákba, és pazarlóan sokágú réz gyertyatartók szórták a fényt a praktikus és takarékos olajmécsesek helyett. Ez lenne hát a kereskedõbiztos szállása, csodálkoztam, és óvatos léptekkel, lábujjhegyen haladtam tovább. Nem akartam, hogy a cipõm nagyon összekoszolja a puha szõnyeget.
   A folyosóról ajtók nyíltak, az egyik mögül valami halovány énekhang hangzott ki, ide kopogtam be. Az éneklést mintha elvágták volna, rám nehezedett a csend, és elég hosszan tartott ahhoz, hogy arra kelljen gondolnom, az illetõ a szobában rosszul lett, azért nem felel. Óvatosan kinyitottam az ajtót.
   Tarka kis helyiségbe jutottam, a falon prémek és szõnyegek, a földön selyempárnák, meg rengeteg apró vicik-vacak szerteszórva, amiknek rendeltetését hirtelen fel sem tudtam fogni. Itt egy fésû, ezt felismertem, mellette réztükör, ez is rendben, de hogy az a sok kis tégelyecske mit tartalmazhat? Embert sehol sem láttam, hát óvatosan betettem magam mögött az ajtót, és körbenéztem.
    – Van itt valaki?
   Kérdésemet rövid csend követte, majd megmozdult az egyik különösen finom, kissé áttetszõ anyagú faliszõttes, ami talán egy szomszéd szobába vezetõ ajtót rejtett, és mögötte haloványan kirajzolódtak egy ember körvonalai.
    – Nem értem a nyelved, idegen – szólalt meg egy vékony hang szithanul.
    – Én viszont értem a tiédet! Bocsáss meg, hogy megzavarlak, én csak erre jártam, izé, talán segíthetek valamiben? – kérdeztem, kissé zavarban.
   A szõttes ismét megmozdult, tágra nyílt szemû, gyönyörû nõ lépett ki mögüle. Lélegzetelállítóan gyönyörû! Derékig érõ, fekete haj, amit nem csavart kontyba, csak egy hímzett pánttal fogta hátra, a vállára vetve valami csipkeszerû köpenyt viselt, az alatt semmit, ezt teljesen látni lehetett az áttört anyag lyukain át. Azonnal sarkon fordultam, és éreztem, hogy a fülem hegyéig elvörösödöm.
    – Ó, elnézést, bocsánat, sajnálom, nem akartam semmi rosszat, csak gondoltam, talán válthatnánk pár szót, esetleg, ha nem zavarok…
    – Nem zavarsz, szívesen beszélgetek. A gazdám ritkán enged be hozzám szithanul értõ embereket.
    – Tessék?
    – Tudod, általában bezárva tart – magyarázta a kedves hangú nõ. – Megkínálhatlak egy kis édességgel?
    – Ööö, megfordulhatok? – kérdeztem, immár teljesen zavarban, még mindig az ajtót fixírozva, háttal a szobának.
    – Persze.
   Megfordultam. Ott ült a párnákon, kecsesen maga alá húzott lábakkal, és még mindig nem volt rajta semmi, csak az a csipkés izé, ami mintha nem is lett volna. De õszinte kedvességgel nézett rám, és õt láthatóan nem feszélyezte a helyzet.
    – Ülj le, kedves idegen, és vegyél egy kis csokoládét.
   Még mindig nagyon zavartan lezuttyantam az általa mutatott párnára, és kivettem egy izét a felém nyújtott, talpas réztálról, mindezt úgy, hogy ne nézzek rá, és ez mellesleg természetesen hasson.
    – Tényleg nem zavarok? Már jobban vagy? – érdeklõdtem közben.
    – Nem zavarsz, és jól vagyok, semmi bajom sincs.
    – Érdekes, Metra azt mondta, a felesége gyengélkedik, azért nem jön le – motyogtam zavartan. – Esetleg nem te vagy a felesége? Ez esetben bocsáss meg, hogy teljesen idegenül rád törtem!
    – De én vagyok a felesége, így szokott bemutatni. Ám nem vagyok rosszul.
    – Akkor miért nem jöttél le? – ráztam meg a fejem, és bekaptam a csokoládénak nevezett izét, mert az elkezdett undorító, barnás masszává olvadni az ujjaim között.
    – Azért nem mentem le, mert megtiltotta.
   A felháborodástól tágra nyíltak a szemeim, és egyszerre nagyon sok minden akartam mondani, de nem szólhattam semmit, mert a csokoládé teljesen összeragasztotta a számat. A nõ udvariasan szemlélte küzdésemet, aztán elõrehajolt, és megveregette a vállam.
    – No, csak nem nyeltél félre?
    – Hogyhogy megtiltotta? Honnan van neki ehhez joga? – köhögtem ki, amint szóhoz jutottam.
    – Persze hogy joga van hozzá, a rabszolgája vagyok – nézett rám csodálkozva a lány, és mintegy mellesleg egy pillanatra elõrehajolt, hogy homloka érintette a földet. Akkor kezdtem megérteni ezt az addig igen gyanús jelentésû szithan szót. Ez hosszan tartott, és ajkamra forrasztotta a csendet, amit a nõ hamarosan megunt.
    – Azt mondtad, társalogni szeretnél! – figyelmeztetett. – És én jó társalgó vagyok, erre is megtanítottak. Ha akarod, beszélhetünk a gladiátorviadalok állásáról, a háziszolgák, akik kimehetnek az utcára, rendszeresen beszámolnak nekem az eredményekrõl és a legjobb bajnokokról, jól kiismerem magam közöttük. Vagy beszélhetünk a kutya- vagy kakasviadalokról is, ha az a kedvenc sportod. Esetleg táncoljak, énekeljek? Jól játszom lanton és furulyán – magyarázta, és már nyúlt is hátra egy hangszerért – hogy milyen karcsú volt! –, de én leintettem.
    – Nem, nem! Igazából én leginkább a szithan nyelvtan iránt érdeklõdnék.
    – Nyelvtan? – nézett rám, és elõször csillant a szemében aggodalom.
    – Illetve nem is a nyelvtan, hanem a szokások – tereltem el sietve a szót a témáról, ami õt láthatóan feszélyezte. – A szokások és társalgási frázisok érdekelnének. Tudod, hamarosan meg kell jelennünk vendéglátónk elõtt, és szeretnék udvariasan viselkedni!
    – Ó, értem! – derült fel az arca, ami, most tudatosult csak bennem, ki volt festve. A szeme környékén kékes árnyalattal, a szája meg pirosra, hogy élénken virított, még szebbé téve amúgy is szép arcát. – Szívesen segítek elmagyarázni a szokásokat.
    – Ez remek! – lelkesedtem, és gyorsan elõvettem a belsõ zsebemben tartott jegyzetfüzetet meg ceruzát. – Tehát? Milyen témakörrel kezdenéd?
    – A legfontosabb az elegáns, elõkelõ ruha – kezdte, én pedig szépen, pontokba szedve jegyzeteltem.
   Nem tudom, meddig beszélgettünk, nem lehetett az olyan sok, amikor hirtelen valaki kopogás nélkül ránk nyitotta az ajtót. A férfi volt, aki lent leszedte helyettünk a tányérokat, a középkorú, kurta hajú.
    – Elnézést, a házigazda kerestet. Lennél oly kedves követni le? – nézett rám köszönés helyett, és nagyon csúnyán beszélte Fehérpart nyelvét, aztán szithanra váltott: – Te meg mit csináltál, te buta lány, a gazda nagyon dühös, jó kis bajba kevertél mindannyiunkat emiatt a ganajoslábú idegen miatt.
    – Metra dühös? – kérdeztem szithanul, aztán összevontam a szemöldökömet. – És mit értesz az alatt a kifejezés alatt, hogy ganajoslábú?
   A férfi végtelen megdöbbenéssel, tágra kerekedõ szemmel kapta a szája elé a kezét.
    – Ó, szép hölgy, ön beszéli a nyelvem? Jaj, amit mondtam, nem úgy gondoltam! – mentegetõdzött, és a földre görnyedt, homlokával a szõnyeget érintve, mint nem sokkal elõtte a lány, amikor azt említette, hogy rabszolga. – Ó, nem úgy gondoltam, nem akartam önt megbántani, istenektõl való idegen asszony, kérem, ne vádoljon meg minket az úr elõtt, ne büntessen meg minket! – könyörgött, és lent maradt, padlóhoz szorított homlokkal, és ráadásul a lány is levetette magát a földre.
    – Ne hozzon ránk bajt, istenektõl való szépségû asszony, ne áruljon el minket! – könyörgött õ is, miközben megkísérelte átkarolni a lábam, és megcsókolni a cipõmet.
   Idegesen rángattam el elõle a talpam, mielõtt valami fertõzést összeszed, de hiába csúsztam hátrébb, térden mászva követett, míg el nem értük a falat.
    – Ezt hagyd abba, nem vétettem neked semmit, hogy ezzel megalázz! – tiltakoztam, persze eredménytelenül. – Legalább a saját büszkeségedre gondoljatok, egyetlen ember sem követhet el akkora bûnt, hogy térden kelljen másznia más emberek elõtt! – könyörögtem, és ügyetlen mozdulatokkal csak sikerült felállnom, bár közben majdnem leszakítottam az egyik faliszõttest. – Ezt azonnal hagyjátok abba! – emeltem meg végül a hangom, mire mozdulatlanná dermedtek, földre szorított homlokkal.
   Picit vártam, aztán sietve eltettem a szemüvegemet meg a jegyzetfüzetemet és ceruzámat, amit végig sikerült megõriznem a felfordulásban, aztán vettem egy nagy levegõt.
    – Álljatok fel, és beszéljük meg szépen, ember módra, értelmes szavakkal, hogy mi a baj, és hogyan lehetne a legegyszerûbben megoldani! Na! – morrantam rájuk, és felsegítettem õket a földrõl.
   A lány idegesen pislogott, és a férfi is zavartan méregetett, de végül csak összeszedte magát, hogy megszólaljon.
    – Istenektõl való kedvességû asszony, kérem, ne haragudjon rám, amiért tiszteletlenül szóltam önhöz, és ne kérje urunkat, hogy büntessen meg minket!
    – Aha, tehát ez a „ganajoslábú”, ez egy sértés? – derültem fel, feledve mindent, és sietve elõkaptam éppen hogy eltett füzetemet. – Remek, sértéseim még nincsenek! Tudjátok, a küldöttek, akikkel tárgyaltunk, végig nagyon udvariasak voltak, a hajón meg szinte senkivel sem beszéltem, így sértésekbõl és káromkodásokból elképesztõ hiányosságaim vannak – magyarázkodtam, miközben orromra nyomtam a szemüvegemet, és feljegyeztem az új kifejezést. – Tudnátok még mondani néhány gorombaságot?
    – Nem hinném, hogy illendõ lenne… – húzódozott a férfi.
    – Pusztán tudományos okokból nagy szükségem van rájuk – bizonygattam, mire akadozó nyelvvel sorolni kezdte:
    – Ganajoslábú disznó, mocskos szuka, légy sokszor átkozott… – és így tovább, vagy húsz különbözõ kifejezést sikerült lejegyeznem.
    – Köszönöm! – néztem fel, amikor befejezte. – Nagyon köszönöm, hogy segítettetek. Esetleg tehetek valami viszontszívességet?
   Összenéztek, aztán a férfi csak megszólalt, halk, bátortalan hangon:
    – Hát… Ha megtenné, istenektõl való asszony, hogy nem említi meg Metra nagyúrnak, hogy beszélt velünk…
    – Már hogy tagadjam le, hogy találkoztunk? – csodálkoztam. – Miért?
    – Hogy ne kapjunk büntetést! Kérem, ne árulja el, hogy beszélt ezzel a buta lánnyal, mondja azt, hogy amikor feljött, csak a faliszõtteseket csodálta, és nem lépett be egyetlen szobába sem! Nagy büntetést kapnánk, ha kiderülne, hogy egy vendég elkódorgott a házban. Metra nagyúr szigorúan megparancsolta, hogy az emeletre ne engedjünk fel senkit. Kérem, ne árulja el neki, hogy beszélt velünk! – könyörgött, és ismét le akart borulni a földre, hát ijedtemben gyorsan megígértem neki, még mielõtt újrakezdi a hajlongást.
   Ez láthatóan megnyugtatta, aztán levezetett a lépcsõn, és mire igazából belegondoltam, hogy mi történt – engem itt arra kértek, hogy hazudjak! –, már lent is voltunk, kitárult elõttünk az ebédlõ ajtaja.
    – Pippi, hol mászkáltál? – kiáltott azonnal rám Talesszin, ahogy beléptem. – Lemaradtál egy egészen érdekes fejtegetésrõl az óesszír festõkrõl! Pedig az neked kedves témád, nem?
    – Hát, igen – hagytam rá, és nem tudtam magammal mit kezdeni.
    – Gyere, ülj le, ha szépen kérjük, házigazdánk nyilván kifejti még egyszer a nézeteit!
    – Aha, az jó lenne – motyogtam, és tétován leültem.
    – Szívesen elmondom még egyszer, én is kedvelem ezt a témát – biztosított minket Metra, aztán mintegy mellesleg rákérdezett. – Hol jártál ilyen hosszan?
    – Csak kíváncsi voltam, és felmentem az emeletre – válaszoltam, még mindig nagyon értetlenül, és egy pillantást vetettem a férfira, aki levezetett a lépcsõn, és aki még mindig a nyitott ajtó mellett állt, arcán átvillant az aggodalom. – Aztán elmerültem a faliszõttesek képeiben. Az ilyesmi felesleges hívságnak tûnik, és mégis szép – magyaráztam sietve és zavartan, megtartva szavam, mely szerint hazudni fogok.
    – Igen, magam is ezért gyûjtöm õket. Ha majd hazamegyek, odaajándékozom egyetemünk néprajzi gyûjteményének, hogy kiállíthassák az egyetem folyosóin. Biztos sokan megcsodálják majd.
    – Biztosan – feleltem gépiesen, Metra pedig felém fordult, és komolyan rám nézett.
    – Mást nem csináltál fent?
   Talán tévedek, de azt hiszem, szemében felcsillant valami, valami nagyon hideg. Tekintetem megint félresiklott, a férfi az ajtó mellett könyörögve nézett vissza, hát megráztam a fejem.
    – Nem, semmi mást nem csináltam.
   Azt hiszem, nem hitt nekem, magam is éreztem, a fülem elvörösödik a hazugság miatt, de végül beletörõdött, és utána az esszírekrõl beszélgettünk, meg ki tudja, még mirõl, mielõtt véget ért az est, és visszatértünk a hajóra.
   ##XVIII.
   Azon az éjszakán rosszul aludtam, és korán felébredtem. Már sokkal reggeli elõtt kint voltam a közös ebédlõnkben, és az elõzõ nap készített jegyzeteimet tanulmányoztam. A többiek is itt találtak rám, amikor végre felkeltek a hosszú, átmulatott éjszaka után.
    – Öreg vagyok én már ehhez! – panaszkodott Heri professzor, és gyümölcsteát töltött magának.
    – És ráadásul ma nehéz napunk lesz – bólogatott Gellion. – Délután végre találkozhatunk azzal a tanácsnokkal, akinek hatáskörébe tartozik a szerzõdés aláírása.
    – Nem tanácsnok, hanem „herceg” – javítottam ki önkéntelenül, és közben fel sem pillantottam jegyzeteimbõl.
    – Akkor herceg, nekem mindegy – vont vállat Gellion.
    – Nem mindegy – néztem rá. Tegnap a lány nagyon fontosnak tartotta a megfelelõ megszólítások használatát, ez külön pont volt az általam készített jegyzetben, hát már lapoztam is ahhoz a bekezdéshez, hogy elmagyarázzam a részleteket.
    – Ez mi? – hajolt oda a vállam felett Talesszin, majd letelepedett a mellettem álló székre.
    – Szithan társalgási és illemtani jegyzet.
    – Milyen források alapján csináltad? – érdeklõdött Heri professzor a vajas kenyere felett.
   Ez egy nehéz kérdés volt, de számítottam rá, hát bátran feleltem.
    – Hát… Tegnap, amikor kimentem, és felmentem az emeletre, találkoztam Metra feleségével, és beszélgettünk egy kicsit.
    – De azt mondtad, csak a faliszõnyegeket nézted!
    – Hát… Nem csak azokat néztem – feleltem óvatosan, és amint vártam, már ki is ült az elszörnyedés az arcokra.
    – Te hazudtál? – mondta ki végül Irisz.
    – Tudod, a felesége kért meg, hogy ne idegesítsem Metrát azzal, hogy beszéltem vele… – mentegettem magam, és ez igaz volt, bár nem teljesen, de nem akartam a kurta hajú férfiról beszélni, aki térden állva könyörgött nekem, sem arról, hogy a lány rabszolga volt, sem más furcsaságokról, mert a többieknek már ez is elég furcsa volt.
    – Nahát, abban a családban valami nyilván nincs rendben! – rázta a fejét végül Gellion, de legalább nem engem hibáztatott, Talesszin meg kifejezetten megdicsért.
    – Ügyes vagy, Pippi, hogy végeztél némi alapozó kutatást. Ismertetnéd a tárgyról kialakult nézeteidet? Azt hiszem, nem árthatnak, mielõtt azzal a tanácsnokkal, pardon, herceggel találkozunk.
   Ezt a többiek is elfogadták, én pedig helyére igazítottam a szemüvegem, kihúztam magam, majd egy pillanatig még végiggondoltam mondókámat, aztán csak belevágtam.
    – A legfontosabb a ruha. A helyi illem megköveteli, hogy a helyi divat szerint öltözzünk fel, mert errefelé a szürke színek közönségesnek hatnak, a nadrág pedig egyszerûen nevetséges. Egyáltalán nem használják. Így azt javaslom elõször is, hogy a találkozóra öltözzünk helyi ruhába.
    – Micsoda? Én ugyan nem maszkírozom magam madárijesztõnek! – csapott az asztalra Heri professzor, és láthatóan mindenki egyetértett vele.
    – Az itteniek csiricsáré rongyai borzalmasan giccsesek! – vélte Irisz, Gellion pedig a kaftán kényelmetlenségét kifogásolta. Még Talesszin is ellenkezett.
    – Pippi, ez túlzás! Elvégre, egy egyszerû tárgyaláson nem mindegy, mibe öltözünk? Az érvek számítanak, az elme, és nem a felesleges külsõségek. Csak egy jó érvet mondj, hogy miért vegyünk új ruhákat.
   De nem szoríthatott sarokba, egész reggel erre a vitára készültem, kapásból tudtam válaszolni.
    – Õk is helyi divat szerint öltöztek Korinorisban, tehát egy, nekik ez fontos, kettõ, a kölcsönösség elve ezt megköveteli! Három, ha nem fontosak a külsõségek, akkor akár át is öltözhetünk, hiszen nem fontos, nem?
   Az érvek találtak, a többiek visszaültek a helyükre, és elgondolkodtak.
    – Szóval tegyük meg? – kérdezte Irisz, majdnem hogy sírásra görbülõ szájjal.
    – Igen! – bólintottam rá.
    – Pippi, Pippi! – sóhajtotta Talesszin, és megsimogatta a fejem. – Honnan a te elképesztõ toleranciád ezekkel az észszerûtlen, idegen szokásokkal szemben?
   Ez viszont még az eszembe sem jutott, így egy picit elgondolkodtam.
    – Talán mert én már egyszer beilleszkedtem egy új világba. Mocsárvárhoz képest Korinoris is tele volt újdonságokkal, bár tény, nem olyan mértékben, mint Szithan…
    – Na de az egészen más! – rázta fejét Heri professzor. – Korinoris szokásai logikusak.
   Erre majdnem azt válaszoltam, hogy elsõre azért nem annyira, de aztán meggondoltam magam, és inkább azt mondtam, hogy talán Szithan szokásai is azok, csak mi még nem látjuk azt a bizonyos logikát, ami összetartja az egészet. Ezt meg õk fogadták el a kölcsönös tolerancia jegyében, és visszatértünk az eredeti problémára.
    – Akkor most öltözzünk bohócnak, vagy ne?
   A kérdést csend követte, majd Heri professzor megköszörülte a torkát, és felállt.
    – Nos, azt hiszem, én vagyok a korelnök, így vagyok bátor azt javasolni, hogy szavazzuk meg.
    – Szavazzuk!
   Megszavaztuk. Négy az egy ellen magamra maradtam azzal a nézettel, hogy öltözzünk át.
    – Hát jó, ha nektek így tetszik, akkor legyen így! – csaptam össze dühösen a jegyzetfüzetemet, de Talesszin megnyugtatóan a karomra tette a kezét.
    – Na, ne sértõdj meg! Azért mi értékeljük a kutatómunkádat, és biztos, hogy otthon ki is adják, ha majd kötetbe szerkeszted. És most menjünk tovább, milyen változtatásokat javasolsz még?
    – Nem mindegy? – morogtam durcásan. – Úgyis elvetitek!
    – Ugyan, Pippi, ne butáskodj! – biztatott Heri professzor is. – Mi nyitottak vagyunk az ötleteidre, és szívesen veszünk a találkozóra vonatkozó minden észszerû javaslatot. Van még valami, amit megtudtál?
    – Hát lenne – nyitottam ki nagy sóhajjal a jegyzetfüzetet. – Néhány illemszabály, mint például az ajtó mellett álló õröknek nem szokás köszönni, hagyni kell, hogy a herceg szólaljon meg elõször, és ezt mellesleg az asztalhoz való leülésnél és felállásnál is tartani kell, aztán nem illik a jelenlétében fegyvert viselni, bár ez igazából számunkra nem bír jelentõséggel, meg még egy csomó ilyen apróság.
    – Azt javaslom, bontsd külön pontokra, és szavazzuk meg mindet külön. – ajánlotta Heri professzor, és a többiek is egyetértettek, így szépen végig mentünk az egészen, és megszavaztuk.
   Volt olyan változtatás, amit elfogadtunk, volt olyan, amit nem, én meg lejegyeztem, miben mit döntöttünk. A végén Talesszin, aki szépen írt, ráadásul el tudta olvasni az én macskakaparásomat lemásolta öt példányban a jegyzõkönyvet, így mindenki kapott egyet, hogy a találkozóra megtanulhassa.
   Aztán eljött a délután, és a mellénk rendelt Rassah figyelmeztetett minket, immár ideje indulnunk.
   ##XIX.
   A herceg palotája a többi épülethez hasonlóan magas volt, soktornyú, kívülrõl színes csempék borították, kapujában csillogó páncélzatú õrök álltak. Jöttünkre kérés nélkül is kaput nyitottak, gyaloghintóink megállás nélkül mehettek be a zárt és teljesen kövezett udvarra. Az épület emeleti szintjein boltíves körfolyosók nyíltak az apró, örökkön árnyékos térségre, márványkorlátjukon futónövények buktak át, smaragdzöld leveleken ülõ, kék és vörös virágok zuhataga, középen pedig apró szökõkút állt, illetlenül ledéren öltözött, fürdõzõ lányokat ábrázoló szobrokkal.
   Én csak pislogtam, miközben kikászálódtam a hintóból, az egész hatalmasnak hatott, már ahhoz képest, hogy tulajdonképpen ez csak egy lakóház volt, egyetlen család otthona. Késõbb megtudtam, a Merh’Ameth kifejezetten apró palotát tartott fenn a fõvárosban.
   De mondom, akkor, elsõ látásra úgy tûnt, végtelen hosszan bolyongunk a házban. Az udvar kapuval szemközti oldalán nyíló széles lépcsõházban mentünk fel az elsõ emeletre, aztán a körfolyosón haladtunk, színes kövekbõl faragott szobrok mellett, majd termek következtek, hosszan egymás után. Egyik díszesebb volt, mint a másik, a falak mellett szépen faragott ládák álltak, merthogy szithan népe nem használ szekrényt, és széket sem, helyette puha párnákat szórnak szét a padlón, az arasznyi magasságú asztalok körül, és az emeleti ablakoknak meg a házon belüli ajtóknak nincs rendes, zárható lapjuk, elõttük mindössze függöny lóg. Dúsan hímzett, élénk színû kelmék takarta boltívek alatt vágtunk át, ahogy teremrõl teremre haladtunk, majd egyszer csak egy, a többinél is díszesebb anyag fedte ajtó mögött ott volt a herceg.
   Egy helyütt e könyvben azt írom, a gazdag elisszan kereskedõasszonyok ruházata szekrényhez hasonlatos. Nos, ezen a ponton kénytelen vagyok visszavonni eme állításomat. Az elisszan kereskedõasszonyok ruhája egészen szolid, itt-ott pár gyöngy, egy picike hímzés, az anyaghoz illõ színekben, semmi túlzó ciráda. Mondom, az még egyértelmûen ruha; nadrág, ing, kabát. A szekrényt a szithan nemesek viselik.
   Legalábbis a herceget meglátva határozottan ez volt az elsõ benyomásom. Hosszú ujjú kaftánja mintha aranyból lett volna, vállban meg úgy ki volt merevítve, hogy kétembernyi szélesnek mutatta, mellkasát teljesen beborították a drágakövek. Az arca festve volt, sokkal erõsebben, mint a kereskedelmi biztos feleségének, a személyes vonásokat nem is lehetett kivenni. Egy kör alakú asztal mögött ült, széles párnákon, maga alatt összekulcsolt lábakkal, mellette díszes markolatú kard feküdt. Merev tekintettel nézett ránk, ahogy besorjáztunk az újabb, minden eddiginél merészebben díszített terembe.
   Vezetõnk, Rassah, buzgón hajlongva köszönt, majd a herceg egy kurta intésére leült mellé, az odakészített, egyszerûbb, ám még így is rikító párnára. Harh’Hatal másik oldalán apró, bajszos emberke üldögélt, aki elfelejtett bemutatkozni.
    – Üljetek le, nemes idegenek! – üdvözölt minket kurtán, és olyan tekintettel nézett ránk, hogy még ez az egyszerû köszöntés is fenyegetésnek hatott, nekem legalábbis megborsódzott a hátam. – Az istenektõl való Harh’Hatal, Merh’Ameth hercege örömmel lát vendégül titeket szerény otthonában!
   Én ezt gyorsan lefordítottam, aztán elhelyezkedtünk az asztal körül leszórt párnákon. A minket köszöntõ, bajszos férfi melletti helyet Talesszin foglalta el, én meg odaálltam kettõjük közé, kicsit hátrább az asztaltól. A kereskedõbiztos feleségétõl hallott információkat összevetve azzal a ténnyel, hogy én nem tárgyalok, csak tolmács vagyok, ezt így találtam helyesnek. A többiek meg végül megszavazták, bár kifejezetten csak azért, mert ez mindössze engem érintett, és én ragaszkodtam hozzá.
   Így állva maradtam, míg a többiek leültek, és még gyorsan átpörgettem magamban az elmúlt napokban tanult szavakat, amikor a Harh’Hatal herceg felém fordult, és rám szólt:
    – Te miért állsz?
   Zavaróan mély hangja volt, hallatán összeszorult a torkom, mintha egy nagy kéz megragadta volna, és ezen felül is végtelen határozottság csengett ki belõle, mint akinek még sosem mondtak ellent.
    – Én vagyok a tolmács – magyaráztam.
    – Ezt tudom. De miért állsz?
   Hát mit lehet ilyen helyzetben tenni? Beláttam, hogy tévedtem, szó nélkül odahúztam egy párnát, és leültem Talesszin mellé. Azt hiszed, jó olvasóm, ez tetszett neki? Frászt!
    – Ha eddig álltál, most miért ülsz le?
   Nagyjából eddig tartott a türelmem.
    – Azért álltam, mert azt hittem, így illik, és mert szerettem volna mindenben az ön kedvére tenni! A szándék jó volt, sajnálom, hogy a többi nem! – törtem ki, de Harh’Hatal herceg változatlanul hideg, érzelemmentes hangon válaszolt:
    – Ha a kedvemben akarsz tenni, akkor tégy úgy, ahogy neked kényelmes. Nem akarom, hogy elfáradj, és butaságokat fordíts összevissza! Ez most nem egy ünnepi alkalom, dolgozni jöttünk össze, felesleges formaságoknak itt helye nincs!
   Mondta õ, a szekrénybe öltözött.
   De hát minek ellenkeztem volna vele? Szépen lefordítottam mindent, a többiek szeme diadalmasan csillogott, nyilván arra gondoltak, nekik volt igazuk, a herceg az õ véleményüket erõsítette meg, mely szerint e találkozón a formaságok nem számítanak. Talán csak bennem maradt egy kis tüske, hogy esetleg arra utalt, a templombeli üdvözlésünknél számítottak volna, de ezen nem sokat törtem a fejem.
   Ha az ember megbukik egy vizsgán, nem lehet mást tenni, mint kétszeres erõvel tanulni a következõre.
   Így tehát igyekeztem a lehetõ legpontosabban lefordítani azt a sok unalmas marhaságot, amit a fejem felett összehordtak a gazdaságtanhoz értõ személyek. Merthogy a herceg valóban nem elégedett meg a szerzõdés egyszerû aláírásával, õ újra akarta venni minden pontját, azaz gyakorlatilag újra kezdõdött a Korinorisban egyszer már lezárult procedúra.
   Nekem ez kemény munka volt, de még mindig jobban jártam, mint Heri professzor és Irisz, akiknek nem volt semmi dolguk, és egyszerûen csak unatkoztak az asztalnál. Gellion és Talesszin tárgyalt, de õk is egyre lankadó lendülettel. Harh’Hatal hercegen nem látszott, hogy fáradna, vagy talán csak vastag arcfestése takarta el kimerültségét, és nem habozott minden pici részletbe belemenni. Láthatóan nagyon értett a felmerülõ kérdésekhez.
   Aztán, és ekkor már estébe hajlott a délután, befejezõdött az egész.
    – Mára ennyi elég. Holnap folytatjuk – jelentette be, majd mellette fekvõ kardja után nyúlt, oldalára csatolta, és hosszú, egyenes léptekkel távozott.
    – A gyaloghintóik már készen állnak, kérem, térjenek meg szállásukra! – hajlongott elõttünk Rassah, a kísérõnk, aki amúgy az egész tárgyalás alatt némán kucorgott a párnáján, a bajszos, apró emberkével együtt, aki végig csak ült, és zordan bámult minket.
   Azt hiszem, mindannyian örömmel vettük, hogy vége van, és megkönnyebbülten távoztunk.
   ##XX.
   Másnap ismét a palotába kellett mennünk, már egészen korán reggel. Ismét végigvezettek minket a díszes termeken, ám akkor már nem zavart minket annyira a látvány, csendesen beszélgettünk befele menet. Részemrõl elöl mentem, a kísérõnkkel párban, és a számomra örök problémát jelentõ igevonzatokról faggattam. Képességéhez mérten válaszolgatott, de látszott, hogy bár anyanyelvérõl van szó, sosem tanulta annak tudományos elemzését, így kicsit nehézkesen haladtunk.
   Ezzel együtt teljesen belemerültem a témába, míg egyszer csak Talesszin utánam szólt:
    – Pippi!
   Pislogva fordultam hátra, és csak akkor vettem észre, hogy az éppen elhagyott ajtóban álló két õr leeresztette mögöttem lándzsáját, ezzel elzárva engem a többiektõl.
    – Pippi, kérdezd meg, hogy mi a baj! – kérte Talesszin, és én már fordultam is Rassah felé, de õ csak egy kurta mozdulattal elhúzta az ajtót takaró függönyt, hogy ne is lássam a többieket.
    – Jöjjön, szép hölgy!
    – Ez… Ez mi volt? – értetlenkedtem nagy zavaromban.
    – Harh’Hatal herceg elõször négyszemközt óhajt beszélni önnel, a tolmáccsal – hajtott elõttem fejet Rassah, és mutatta az utat, hogy merre tovább.
    – De… Mi lesz a többiekkel?
    – Ne aggódjon értük! A herceg gondoskodik majd szórakozásukról.
    – De… – kapkodtam levegõ után, ám Rassah kézen fogott, és már vezetett is tovább.
    – Pippi, mi történt? – hallottam magam mögött, idegesen kiabáltam vissza:
    – Ne aggódjatok, biztosan valami félreértés, hamarosan tisztázom! – biztosítottam õket, aztán visszafordultam kísérõm felé. – Ez nem tisztességes eljárás! Õk tolmács nélkül nagyon nehezen boldogulnak, és meg kell vallanom, én is nehezen boldogulok nélkülük, és egyébként is, úgy illene, hogy megkérdezzük, õk mit akarnak csinálni, mert lehet, hogy inkább velem jönnének, sõt biztos, hogy Talesszin nem hagyna magamra egy idegen épületben, szóval menjünk vissza értük, és szépen, értelmesen beszéljük meg, mi a baj, mert nem szeretem, ha kész tények elé állítanak, és ráadásul még magyarázatot sem kapok… – tiltakoztam idegesen gesztikulálva, miközben Rassah kézen fogva vezetett, aztán hirtelen a torkomon akadt a szó, mert a soros teremben ott várt rám a herceg.
   Az elõzõ napihoz hasonlatosan volt öltözve, de most nem volt elõtte asztal, egy kényelmes, padlóra fektetett vánkoson hevert, féloldalasan.
    – Ülj le! – köszöntött mindenféle udvariaskodás nélkül, és a földre szórt párnákra intett.
   Óvatosan letelepedtem, tõle elegendõ távolságban, és szétnéztem a pici és persze mindenféle apró kacattal telezsúfolt szobában. Meg kell hagyni, csinos volt a maga módján, különösen a két, utca felõli, karcsú ablak. Arcom langyos szél simogatta, ahogy kibámultam, a kilátást a szomszédos palota zöld-vörös csempés fala takarta, csúcsíves ablakai elõtt aranyszín függönyökkel játszott a kósza szellõ, de csak egy kurta pillanatra feledkeztem bele a látványba, mert aztán eszembe jutott, hol vagyok, és hogyan kerültem ide.
    – Jó napot, herceg! Örülök, hogy találkoztunk, ám meg kell említenem, hogy van egy pici problémám. Nagyon nem tetszik ez az eljárás, ahogy idekísértetett, ez nem volt szép öntõl. Ez… ez egyszerûen modortalan volt.
    – Nem érdekel, ha modortalannak tartasz. Beszélni akarok veled – közölte ellentmondást nem tûrve, végtelen szókimondással.
    – Miért kellene nekünk beszélnünk? És mit csinálnak addig a többiek? Itt kellene lenniük.
    – Nincs szükségem a többiekre. Eddig is csak veled beszéltem.
   Beletelt pár pillanatba, míg felfogtam, mekkora egetverõ marhaságot mond.
    – Persze, velem beszélt, mert én vagyok a tolmács. De én csak a többiek szavait fordítottam.
    – Nem hiszem, hogy nélkülük néma lennél.
    – De… – tiltakoztam volna, ám udvariatlanul a szavamba vágott.
    – Ne foglalkozz a többiekkel, szolgáim gondoskodnak róluk. Nekünk most más dolgunk van – közölte oly határozottan, hogy bennem akadt a szó, és ezzel õ túl is volt a kérdésen, további magyarázkodás nélkül a szerzõdésrõl kérdezett.
   Jó olvasóm, talán feltûnt már neked, hogy hiába beszélek hosszú tárgyalásokról, amiken részt vettem, még egy szóval sem említettem, gyakorlatilag mirõl szóltak ezen tárgyalások. Az ok nagyon prózai. Semmire sem emlékszem már belõlük, és semmi módon nem is tudom felidézni õket. Az üzleti kérdések teljesen kívül estek akkori érdeklõdési körömön, annyit sem értettem belõlük, mint egy cickány.
   Így hiába kérdezett Harh’Hatal herceg, nem tudtam neki mit felelni.
    – Hát… Biztos jó szerzõdés lesz, mármint kölcsönösen hasznos és méltányos – bizonygattam, csupa jó szándékkal, de mindenféle konkrétum ismerete nélkül.
    – Részletesebben?
    – Nos, igazából én nem tudom. Ehhez én nem értek, talán mégis be kellene hívni a többieket…
    – Ha nem értesz hozzá, akkor miért téged küldtek tolmácsolni?
    – Éppen nem volt más! – vallottam meg, a herceg pedig kis habozás után tovább faggatott, de immár másról:
    – Ki a parancsnokotok?
    – Heri professzor a korelnök – feleltem óvatosan, remélve, nem értek félre semmit.
    – Az öregember, aki a hajón minden reggel leeresztett egy fémhálót a vízbe, és nagy gonddal drága üvegfiolákba rakosgatta a beleakadt szemetet?
    – Igen, a professzornak nagyon jelentõs tengerialga- és moszatgyûjteménye van – hagytam rá zavartan, és csak magamban csodálkoztam, honnan tudja?
    – Ha õ a vezetõtök, akkor miért nem õ beszélt tegnap?
    – Mert a gazdasági és kereskedelmi kérdésekhez Gellion és Talesszin ért jobban.
    – A két fiatalember, aki nyíltan nem visel fegyvert, csak ügyesen elrejtve.
    – Nincs fegyverük! – tiltakoztam hevesen. – Tudjuk, hogy illetlenség lenne behozni, és megszavaztuk, hogy nem teszünk ilyet!
    – Nincs fegyverük? Két erõs, fiatal férfinak, aki láthatóan képes harcolni?
    – Nem képes! Nem harcolni jöttünk, hanem tárgyalni! Egyikünk sem hord fegyvert, se nyíltan, se rejtve, mert egy, egyikünk sem ért hozzá, kettõ, nincs rá szükségünk. Három, ez Korinorisban amúgy sem szokás.
    – Értem. Akkor beszélj Fehéraranypartról!
   A parancs határozott volt, mint eddig mind, mégis haboztam felelni.
    – Izé, tulajdonképpen mi érdekli?
    – Minden.
    – Minden? Csak így? Egyszerre? Mégis, hol kezdjem?
    – Akárhol – felelte, aztán látva zavaromat, csak kisegített. – Milyen épületek állnak a fõtéren?
    – Hát… Ugye az egyetemi könyvesbolt meg az antikvárium, aztán az egyik oldalt az egyetem fõépülete, meg van egy panzió, a földszintjén egy étteremmel, és persze ott áll az óratorony is… – feleltem tétován, aztán vállat vontam, elhallgattam.
   Nem bírta sokáig a csendet.
    – Halljam, tovább! Beszélj magadról, hogyan élsz abban a városban, hogyan néz ki egy napod! – követelte, és akkor már haragudott annyira, hogy ez meglátszódjon amúgy vastagon festett arcán, szóval sietve belevágtam.
   Eredendõen nem akartam hosszan beszélni, mert gyötört a lelkiismeret, hogy mi lehet a többiekkel, hát eleinte elnagyoltan válaszoltam a kérdéseire, és szándékom szerint igyekeztem a lényegre szorítkozni, de õ állandóan belekérdezett, hát végül kitértem a részletekre is. Amikor közben elfáradtam, meg kicsit be is rekedtem, akkor édességet hozatott, meg tejescukros kávét. Akkor ittam elõször, és ráadásul erõs kávé volt, hát meglehetõsen feldobott, õ meg csak kérdezett, kurta, lényegre törõ kérdéseket, fõleg a városról, a közigazgatási rendszerrõl, az egyetemrõl és a magánéletemrõl is, hogy késõ este lett, mire befejeztük a beszélgetést.
   – Most már mindent tudok. Holnap aláírjuk a szerzõdést. Elmehetsz!
   Ezzel bocsátott el, én meg mentem, illetve Rassah vezetett, aki a semmibõl került elõ, amint szükség volt rá, oly hirtelen, hogy felmerült bennem a gyanú, esetleg hallgatózott. Bár az ötlet nagyon groteszk volt, minek hallgatózna egy felnõtt ember? Ha érdekelte a beszélgetés, miért nem volt jelen rendesen? És ez a gondolat elvezetett egy másikhoz. A herceg azt hitte, Talesszinék rejtve viselik a fegyvert, csak azért, mert nyíltan nem látott rajtuk ilyesmit. Érdekes ez a szithan logika, lehet, hogy képes lennék megérteni?
   Ezen gondolkodtam végig a gyaloghintóban hazafelé, aztán a hajón már nem volt rá lehetõségem, mert körülsereglettek társaim, akik nem sokkal elõttem érkeztek.
   ##XXI.
    – Pippi, hogy mirõl maradtál le! Nagyon érdekesen töltöttük az idõt a palotában – fogadott Irisz, és helytelenítõ arckifejezéssel csóválta a fejét, de azért a szemén látszott, hogy alapvetõen jól érezte magát.
    – Tulajdonképpen mit csináltatok? – kérdeztem, majd lehuppantam az asztal mellé, és élveztem, hogy normális széken ülök, nem egy túlzottan puha párnán.
    – Neked kéne tudni, te vagy a tolmács! – feddett meg Gellion. – Neked kellett volna intézkedned, hogy rendben menjenek a dolgok!
    – Bocsánat, én próbáltam, de a herceg bizonygatta, hogy minden rendben van veletek! – védekeztem, ami persze nem volt elég Gellionnak, de Talesszin kisegített.
    – Végülis minden rendben volt velünk, már amennyiben az normális, hogy az ember egész nap ebédel.
    – Egész nap ebédeltetek? – néztem rájuk csodálkozva.
    – Lényegében igen.
    – Na de hogy mi módon! – rázta a fejét Irisz. – Képzeld el, bevezettek egy hatalmas terembe, és mutatták, hogy üljünk le az asztal körüli párnákra. Addig igyekeztünk megértetni velük, hogy semmiképpen sem akarunk téged magadra hagyni, és vezessenek hozzád, de nem értettek meg minket, aztán amikor hellyel kínáltak, az elég egyértelmû volt, hát leültünk, és vártuk, mi történik.
    – És, mi történt? – érdeklõdtem.
    – Semmi – rázta a fejét Heri professzor nagy rosszallással. – Elkezdtek mindenféle ételeket behozni. Nyilván azt várták, hogy együnk, de mi tiltakoztunk, hiszen alig fejeztük be a reggelit.
    – Végül aztán csak rájöttek, hogy ez így nem fog menni, hát bejött pár zenész, és elõadtak néhány darabot, ami végül is egészen érdekes volt. Utána megengedték, hogy kipróbáljuk a nemzeti hangszereiket.
    – Csináltam is róluk jegyzeteket, de jó lenne, ha vásárolhatnánk is néhányat, hogy otthon pontos másolatokat készíthessenek róluk – magyarázta Gellion, aki szabad idejében mindenféle hangszereken játszott, és egyébként is jól értett a zenéhez. – A kis hangverseny után pedig egy táncos csoport következett. Nagyon érdekes táncot adtak elõ – folytatta, de itt Irisz helytelenítõen közbe vágott.
    – Nagyon erkölcstelent, már az én véleményem szerint. Alig volt rajtuk ruha, és ráadásul ez valami közönséget bevonó típusú tánc lehetett, mert állandóan mellénk ültek, meg simogattak minket. Aztán szerencsére Heri professzor közbelépett, és valahogy megértette velük, hogy ez a stílus túl modern a mi szemléletünknek.
    – Hát igen, zene és tánc terén kissé szabadabb felfogásúak, mint amit az én koromban még jó szemmel néz az ember – csóválta a fejét a professzor. – De végül is érdekes megfigyeléseket tettünk, még magam is készítettem pár izgalmas jegyzetet az asztalra tett vázákban lévõ virágokról.
    – Aztán, mivel eltelt az idõ, csak megebédeltünk, utána meg jól elbeszélgettünk egymással, téged várva – tette hozzá Gellion, aztán Talesszin beszélt, meg persze Irisz, és elmagyarázták, milyen furcsábbnál furcsább ételeket szolgáltak fel nekik a palotában, én meg közben szedtem a húsos kásából, és nekiláttam a vacsorának, mert én, velük szemben, nem ebédeléssel töltöttem a napot.
    – Te mit csináltál? – kérdezte aztán végül Talesszin, amikor feltûnt neki hallgatásom.
    – Beszélgettem. A herceg Fehérpartról kérdezett.
    – Ennyi? – csodálkozott Gellion, és Irisz sem értette.
    – Miért pont veled beszélt?
    – Én értem a nyelvüket…
    – Akkor is kérhetted volna, hogy jelen legyünk! Együtt nyilván átfogóbb és sokkal árnyaltabb képet festhettünk volna Fehérpartról – elégedetlenkedett Irisz, de Heri professzor leintette, mondván:
    – Nem vonhatjuk felelõsségre Pippit, amiért hibázott, elvégre, lássuk be, mi egész nap mulattunk a munka helyett.
   A többiek ezt elfogadták, én meg gyorsan befejeztem a vacsorát, és visszavonultam a kabinomba. De nem bírtam elaludni, amit akkor furcsálltam, hisz hosszú nap állt mögöttem, most már tudom, a kávé miatt, hát csak a függõágyban heverve hallgattam, ahogy a többiek elalváshoz készülõdnek. Aztán elhaltak az emberi zajok, csak a hajó recsegett, lustán követve a kikötõ szelíd hullámait, én meg nem bírtam tovább a semmittevést, és felmentem a fedélzetre.
   A korlátnak dõlve bámultam a várost, aztán lépteket hallottam, és megjelent Talesszin is, mellém könyökölt a sószagú éjszakában.
    – Tulajdonképpen egész szép ez a Szithan – kezdett társalgást.
    – Igen, nappal szép a város azzal a sok rézkupolás toronnyal. Úgy csillognak a napfényben, mintha aranyból lennének, nem csoda, hogy megtévesztették Hesse szemét. De így, este, olyan fenyegetõen sötét az egész part.
    – Csak mert náluk nincs közvilágítás – nevetett rám Talesszin, és megfricskázta az orrom.
   Alattunk mormolt a tenger, és langyos volt az éjszaka, a szeretett férfi nevetése pedig elûzte a lelkemre telepedett, baljós feketeséget.
    – Azért örülök, hogy nem lett baj, hogy holnap aláírjuk azt a vacak szerzõdést, és utána végre mehetünk haza!
    – Utána mehetünk haza, amint a hajó útra kész. Hetekig tart, míg berakodják a készleteket meg a rakományt!
    – Hetek? Mit fogunk mi addig csinálni?
    – Ugyan, Pippi, ne aggodalmaskodj! Így lesz idõd alaposan megtanulni a nyelvet, meg anyagot gyûjteni. Hazafelé menet meg is csinálhatod a szótár kiegészítését meg azt a társalgási kézikönyvet, amit már otthon is terveztél. Szükség lesz rá, hisz mostantól kezdve rendszeres kapcsolatban állunk Szithannal – biztatott, és átkarolt, a jövõrõl beszéltünk, a mi közös jövõnkrõl, szép és hasznos dolgokat tervezgettünk, és végül egészen megnyugodtam. De amikor visszakísért a kabinomba, még egyszer visszafordultam, és sok rossz érzés szorította össze a szívem, ahogy végignéztem a fekete éjszakába burkolódzott városon.
    – Jó lenne, ha már hazafelé tartanánk… – sóhajtottam önkéntelenül.
   Elfogott a honvágy, és haza akartam menni, apró, bérelt szobámba, egy kicsi, piros tetõs ház padlásán, de hát az ember szokott néha ezt-azt akarni, aztán a dolog vagy úgy alakul, vagy másként.
   Szith’szavah, legyen, ahogy lett!

